La yelwẽnã paama tõogã sẽn yeelã n na n kɩt tɩ sũkiir buud fãa kẽ maam Sɩdã tõog sã n kaẽ yelwẽnã ka vɩ ye
Ne maam pĩnda tõogã sẽn dag n ka be wã mam dag n vɩɩme La tõogã sẽn wa wã yelwẽnã paama vɩɩm tɩ mam ki
Woto tõogã sẽn da tog n wa ne vɩɩmã waa ne kũum mam yĩnga
Bala yelwẽnã sẽn paam weerã a talla tõogã n belg maam n tõoge la a talla tõogã n kɩt tɩ mam ki
Woto tõogã yaa bõnsõngo noyã me yaa bõnsõamyã n yaa tɩrse la sõama
Dẽ yĩngã bũmb ning sẽn yaa sõama wã lebga kũum mam yĩng bɩ Yaa vẽeneg tɩ ayo La sẽn na yɩlg tɩ yelwẽnã puk a meng n wilg ta yaa yelwẽnã a talla bõnsõng n wa ne kũum mam yĩnga tɩ tõogã maasem yĩnga yelwẽnã pãng na puk a wẽngã fãa pʋgẽ
Sɩd me tõnd miime tɩ tõogã yaa sɩɩg bũmbu La mam yaa yĩnga yelwẽn sẽn so n maand a sẽn dat ne
Bala bũmb nins mam sẽn maandã mam ka wʋmd b võor ye Mam sẽn dat n maan bũmb ninsã mam ka maand ye la mam yaool n maanda bũmb nins mam sẽn kisã
Mam sã n maanda m sẽn ka rata mam sẽn yetã zemsda ne tõogã sẽn yetã tɩ tõogã yaa bõnsõngo
Moasã ka leb n yaa maam n maand bõnkãens ye la yaa yelwẽnã sẽn be mam pʋgẽ wã
Bala mam miime tɩ bõnsõng ka be mam pʋgẽ mam yĩngã pʋgẽ ye Bala mam tõe n paama datem tɩ maan neere la m ka tar pãntõog tɩ maana ye
Mam ka maand neer ning mam sẽn datã ye la m maanda wẽng ning m sẽn ka ratã
Mam sã n maand m sẽn ka ratã ka leb n yaa maam n maand ye la yaa yelwẽnã sẽn be mam pʋgẽ wã
Mam sẽn dat n maan neerã mam mikame tɩ tõkãngã n be ne maam Wẽng n yegd maam
Mam sũurã zĩzulungẽ wã mam sũnoog bee ne Wẽnnaam tõodã
La mam yãta tõog a to mam yĩnga wilẽ ta maood ne mam yamwekrã tõogã n kɩtd tɩ mam ya yelwẽnã sẽn be mam yĩngã wilẽ wã tõog yamba
Mam yaa nĩmbãanneda Ãnda n na n yiis maam yĩnkãngã sẽn yaa kũumã nugẽ
Bɩ d pʋʋs Wẽnnaam bark tõnd Zusoab a Zeezi Kiris maasem yĩngaWoto ne mam yamwekre mam yaa Wẽnnaam tõogã yamba la sã n yaa ne mam yĩngã mam yaa yelwẽnã tõog yamba
Woto yĩnga sɩbgr ka be neb nins sẽn be a Zeezi Kiris pʋgẽ n kẽnd wa sẽn zems Wẽnnaam Sɩɩgã raabã la ka yĩng ratmã zut ye
Sɩd me Sɩɩg sẽn kõt vɩɩm a Zeezi Kiris pʋgẽ wã tõog yolsa maam ne yelwẽnã tõogo la ne kũum tõog yembdo
Bala Wẽnnaam sẽn tʋm b meng Biriblã ne yĩng sẽn wẽnd yelwẽnã rẽndã yaa yelwẽnã yiisg yĩnga Biriblã zĩnda b yĩngã pʋgẽ n wilg tɩ yelwẽnã ka sõama ye La tõogã ka tõe rẽnda ye Bala yĩngã kɩtame ta ka pãng ye
Kiris maana a woto tɩ tɩrlem ning tõogã sẽn yeel tɩ d tog n paamame wã na pid tõnd pʋsẽ tõnd sẽn kẽnd wa sẽn zems Sɩɩgã raabo la ka yĩng rẽndã yĩnga
Sɩd me neb nins sẽn vɩ wa yĩngã sẽn datã yĩngã sẽn dat bũmb ninsã n tusd bãmba la yaa Sɩɩgã sẽn dat bũmb ninsã n tɛt neb nins sẽn kẽnd wa Sɩɩgã sẽn datã
Yĩngã ratem sakr wata ne kũum la Sɩɩgã ratem sakr wata ne vɩɩm la bãane
Bala yĩngã ratem sakr yaa beem ne Wẽnnaam tɩ bõe yĩngã ka sakd Wẽnnaam tõogã ye la a pʋs n ka tõe n saka me ye
La neb nins yĩngã ratem sẽn so wã yaool n ka tõe n ta Wẽnnaam yam ye
Ne yãmba yĩngã ratem ka leb n so yãmb yɛs ye yaa Sɩɩgã n so yãmba sã n yaa tɩ Wẽnnaam Sɩɩgã bee yãmb pʋse Ned sã n ka tar Kiris Sɩɩgã a ka bãmb dẽnd ye
La Kiris sã n be yãmb pʋgẽ yaa sɩd tɩ yĩngã yaa kũum yelwẽnã yĩnga la Sɩɩgã kõta vɩɩm tɩrlmã yĩnga
La soab ning sẽn vʋʋg a Zeezi tɩ b yi kũum sʋkã Sɩɩg sã n be yãmb pʋgẽ soabkãnga sẽn vʋʋga a Zeezi Kiris tɩ b yi kũum sʋkã na n kõo yãmb yĩnkiidsã me vɩɩm bãmb Sɩɩgã sẽn be yãmb pʋgẽ wã maasem yĩnga
Woto yĩngã m babiisi tõnd tara samde la ka yĩngã samde n na n vɩɩmd wa yĩngã sẽn dat ye
Yãmb sã n vɩɩmd wa yĩngã sẽn data yãmb na ki La yãmb sã n kɩt tɩ yĩngã tʋʋm ki ne Sɩɩgã pãnga yãmb na vɩɩmde
Bala neb nins fãa Wẽnnaam Sɩɩgã sẽn tɛt yaa Wẽnnaam kamba
Yãmb ka reeg yembd sɩɩg n na n ket n vɩ rabeem pʋgẽ ye La yãmb reega Sɩɩg sẽn kɩtd tɩ yãmb lebg Wẽnnaam kamba tɩ Sɩkãng maasem yĩnga tõnd yetame tɩ Abba sẽn dat n yeel tɩ m ba
Wẽnnaam Sɩɩgã meng kɩta kaset ne tõnd sɩɩgã n yetẽ tɩ tõnd yaa Wẽnnaam kamba
La tõnd sã n yaa bãmb kamba tõnd yaa b rãmb nins sẽn na n soog bãmb paoong me Tõnd na n sooga Wẽnnaam paoongã la d yaa pʋɩtntaas ne Kirisi a sã n yaa tɩ tõnd lagma ne bãmb n namse tɩ d tõe n naag bãmb n paam waoogr me
Sɩdã mam getame tɩ namsg nins sẽn tar tõnd moasã wã ka tõe n dɩk n mak ne ziir ning sẽn na n puk tõnd yĩng nindaarã ye
Dẽnda n kɩt tɩ dũni bõnnaandsã fãa gũud Wẽnnaam kambã pukr ne datem kãsenga
Bala bõnnaandsã kẽe faoolem pʋgẽ Ka ne b meng yamleoog ye la yaa ned ning sẽn kẽesa bãmb be wã yĩnga
B be faoolmã pʋgẽ ne tẽeb pidsg gũudumkãngã Bõnnaands kãens na n paama yolsg ne yembdo la sãoongã n paam pʋɩɩr ne Wẽnnaam kambã lohorem sẽn be ziirã
Tõnd yaool n miime tɩ hal tɩ ta moasã bõnnaandsã fãa wẽeda siri tɩ rogem toog tarba
Sẽn yɩɩda tõnd mensã sẽn zoe n paam Sɩɩgã rengnlɛmbgã tõnd me wẽeda sir d pʋsẽ n gũud wakat ning Wẽnnaam sẽn na n deeg tõnd n maan b kambã la d gũud tɩ b yols tõnd yĩngã n baase
Bala tõnd paama fãagre la yaa ne tẽebo La bũmb ning fo sẽn gũud ne tẽebã sã n yaa bũmb f sẽn ne ka leb n ya tẽeb yell ye Fo sã n ne bũmbu f tõe n leb n tẽe a paoong yɛsa
La tõnd sã n tẽed tɩ d na n paama bũmb nins tõnd sẽn ka ne tõnd maood n gũuda lame
Woto me Sɩɩgã wat n sõngda tõnd d pãnkomsmã pʋgẽ bala tõnd ka mi d sẽn segd n kos bũmb nins d pʋʋsg pʋgẽ ye La Sɩɩgã meng yõkda sɛɛg ne sir ned sẽn ka tõe n togs ye
La soab ning sẽn feesd sũyã mii bũmb ning Sɩɩgã sẽn data Bãmb yõkda Wẽnnaam sɛɛg ninsõamyã yĩng wa sẽn zemsd Wẽnnaam daaboTõaagdb hakɩɩka
La tõnd miime tɩ bũmb fãa tʋmda ne taab neb nins sẽn nong Wẽnnaamã b rãmb sẽn paam boolg wa sẽn zems Wẽnnaam yamyãkrã sõngr yĩnga
Bala neb nins Wẽnnaam sẽn pĩnd n bãngã b pĩnd n yãka yam tɩ b na n wẽnega bãmb Biriblã tɩ bãmb Biriblã na yɩ birẽeng babiis wʋsg sʋka
La neb nins bãmb sẽn pĩnd n tʋlsã b boolb lame La bãmb sẽn boolb rãmbã b kɩtame me tɩ b zemse La neb nins bãmb sẽn kɩt tɩ b zemsã b waoogb lame me
Dẽ tõnd na n yeelame tɩ bõe ne yelkãnga Wẽnnaam sã n bee ne tõndo ãnda n tõe n zab ne tõndo
Bãmb sẽn ka bas b meng Biriblã tɩ b põse n dɩkb n kõ tɩ b kʋ tõnd fãa yĩngã na n yɩɩ wãn tɩ b ka lagem bũmbã fãa ne bãmb n kõ tõndo nimbãanzoeer yĩngã
Ãnda n na n dõd Wẽnnaam nintũusdsã Yaa Wẽnnaam la sẽn kɩtd tɩ ned lebg tɩrgã
Ãnda n na n kao b bʋʋd n sɩbgba A Zeezi Kiris la sẽn kia wã La sẽn yɩɩda bãmb vʋʋgame b bee Wẽnnaam nugrɩtgo b yõkda sɛɛg tõnd yĩnga
Bõe n na n welg tõnd ne Kiris nonglmã yelpakr bɩ Sũsãang kãseng bɩ namsgo bɩ Kom bɩ bɩ naongo bɩ Sãoongo bɩ zabr sʋʋga
Wa b sẽn gʋlsãB kʋʋda tõnd daarã tõr fo yĩngaB geta tõnd wa piis b sẽn koota
La bõnkãens fãa pʋgẽ tõnd yaa tõaagdb hakɩɩka sẽn nonga tõndã maasem yĩnga
Bala mam sũur keemame tɩ kũum wall vɩɩm wall malegse wall pãnsoaadba wall bũmb sẽn be moasã wall bũmb sẽn wata
wall pãense wall yĩngr nebã wall tẽngr nebã wall bõnnaandg a to baa a yembr kõn n welg tõnd ne Wẽnnaam nonglem sẽn be tõnd Zusoab a Zeezi Kiris pʋgẽ wã ye
Mam yeta sɩd Kiris pʋgẽ mam ka yagd zĩrẽ ye Mam sũbãngrã kɩta maam bõnkãng kaseto Sɩɩgsõng maasem yĩnga
Sũsãoonkãsenga la sũsãang n be mam sũurẽ wã daar fãa
Bala mam dag n nongẽ lame tɩ kãab wẽng zĩnd mam zugu la m welg ne Kiris m babiisã la m barãmba ne yĩng yelle sõngr yĩnga
Bãmb yaa Israyɛll rãmba b rãmb Wẽnnaam sẽn deeg n maan b kamba tɩ b so ziiri la kaoolã la tõogã la kaorengo la kãabdo la yaabrãmba
Sã n yaa ne yĩng yelle yaa bãmb n dog Kirisã soab ning sẽn yɩɩd bũmba fãa n yaa Wẽnnaam sẽn yaa bark soab wakat sẽn ka sɩngr n kõn zĩnd saabã Ãmina
A ka tɩ Wẽnnaam goamã lebga zaalem ye Bala ka b rãmb fãa sẽn yaa a Israyɛll yagensã n yaa Israyɛll ye
Ka b sẽn yaa a Abrahaam roogã neb yĩng la b yaa a yagens ye La b yeelame yaa Na n tũnuga a Izak tɩ fo paam yagens sẽn tar fo yʋʋre
sẽn dat n togs tɩ ka kamb nins sẽn yaa b yĩng neongã n yaa Wẽnnaam kamb ye la yaa neb nins b sẽn kãabbã la b geend wa b yagense
Sɩd me ad kãabgã gomde Vẽer woto wẽnde mam na n lebg n waame la rẽ ta Saara paama biribla
Sẽn yɩɩda yɩɩ woto me ne a Rebeka sẽn tall tõnd ba a Izak bal pʋgã
Bala kambã da nan ka rog ye la b ra nan ka maan neer bɩ wẽng ye Baoosgo Wẽnnaam daabã kell n yalsa wa sẽn zems bãmb sẽn yãkã la yãkrã ka tũud ne tʋʋmã ye a tũuda ne sẽn boola wã
B yeela a Rebeka yaa
Yao wã na n sooga kẽemã wa sẽn gʋlsãMam nonga a Zakoobela mam kisga a Ezayu
Dẽ tõnd na n yeelame tɩ bõe Dẽ yĩnga katɩrlem bee Wẽnnaam pʋgẽ la Yaa vẽeneg tɩ ka ye
Bala b yeela a Moyiis yaaMam na n zoee ned ningm sẽn na n zoe a nimbãanegãnimbãanega la m na n yãba ned ning m sẽn na n yãbã
Woto yĩnga yelkãng ka tũud ne soab ning sẽn data wall ne soab ning sẽn zoet ye bee ne Wẽnnaam soab ning sẽn zoet nimbãanegã
Bala Wẽnnaam gʋlssõamyã yeela Farawõ yaaMam zẽka foom ne m raabon na n tall foom n wilg m pãngãtɩ b na moon mam yʋʋrã tẽng zug tɛk fãa
Woto bãmb zoeta ned ning b sẽn dat n zoe a nimbãanegã nimbãanega la bãmb sẽn dat ta soab sũur yɩ kɛgenga b kengda a soabã sũurã
Dẽ fo na n yeela maam yaa Bõe la bãmb na n leb n yeel tɩ ka zemse Bala ãnda n tõe n kɩɩs bãmb sẽn datã
La fo yẽ foom la ãnda n tõe n wẽ nokoeemd ne WẽnnaamBũmb ning yagbã sẽn yagdã na n yeela yagbãtɩ yaa bõe yĩng ta yagd yẽnda a woto
Ka yagbã n so yagdã n yãkd yagd a yembr pʋgẽ n yagd teoogo a tʋʋm sẽn be waoogre la a yagd teoogo a tʋʋm sẽn be paoogr la
La Wẽnnaam sã n maan sũmar wʋsg ne lagd sẽn wat ne sũyikri la sẽn maan sãoong yĩngã n na n wilg b sũyikri la b kɩt tɩ nebã bãng bãmb pãngã
La bãmb sã n dag n datame n kɩt tɩ lagd sẽn zems ne nimbãanzoeere la bãmb sẽn pĩnd n yãk tɩ b paam ziirã bãng bãmb ziirã sẽn zems toto
Dat n togs tɩ tõndo neb b sẽn boole ka Zʋɩfrãmbã sʋk bal ye la buzẽmsã sʋk me
wa bãmb sẽn yeel a Ooze sebrã pʋgẽ wãNed ning sẽn dag ka mam nedãmam na n boola a soab tɩ m nedala ned ning sẽn dag n ka m noangãmam na n boola lame tɩ m noanga
La zĩig ning meng b sẽn dag n yet bãmbtɩ b ka mam nebã be balab na n boola bãmb tɩ Wẽnnaam sẽn vɩ komdibli
A Ezayi me goma Israyɛll yell n yeeleBaa Israyɛll nebã sõor sã n ta kokãsengã bĩisrãsõore neb bilf bal n na põse
Bala bũmb ning Zusoabã sẽn yeelãb na n maanala zãng tẽng zugula b na n maanala taotao
La a wa a Ezayi sẽn da pĩnd n yeelãSaasẽ sodaas naabã sã n dag ka kellẽ tõnd buudãtõnd dag n na n lebgẽ la wa Sodomla tõnd dag n na n wẽnegẽla GomooreIsrayɛll la tɩrlem tẽeb sẽn kõta
Dẽ tõnd na n yeelame tɩ bõe Buzẽmsã sẽn dag n ka baoodb tɩrlmã paama tɩrlem tɩrlem ning tẽeb sẽn kõtã
Tɩ Israyɛll nebã sẽn dag n baood tõog sẽn wat ne tɩrlmã ka paam tõkãng ye
Bõe yĩnga Yaa tɩ Israyɛll ka bao tɩrlmã ne tẽeb ye la yaa ne tʋʋmã Bãmb laka kuglakdgã
wa sẽn gʋlsãAde mam ningda kuglakdgãla kugr sẽn lubd neb Sɩyõ pʋgẽLa ned ning sẽn tẽeda bãmb kõn paam yãnd ye
M babiisi mam sũurã raabo la mam bõosg ne Wẽnnaam b yĩng yaa tɩ b paam fãagre
Bala mam kɩta bãmb kaset n yetẽ tɩ b tara ratem wʋsg Wẽnnaam yĩnga la b ka tar bãngr ye
Bãmb sẽn zɩ Wẽnnaam tɩrlmã yellã la b rat n zĩndg b meng tɩrlmã b ka sak n tũ Wẽnnaam tɩrlmã ye
Bala Kiris yaa tõogã baoosg zĩiga tɩ ned ning fãa sẽn tẽed na paam tɩrlem
Sɩd me a Moyiis gʋlsa tɩrlem ning tõogã sẽn wat ne wã yell n yeeleNed sã n maan wa tõogã sẽn yeelãtõogã na kɩt ta vɩɩmde
La tɩrlem ning tẽeb sẽn wat ne wã yeta a wotoDa tags f sũurẽ tɩÃnda n na n dʋ arzãnaA rʋʋb yaa tɩ sigs Kirisã be
Wallãnda n na n sig bogzulungã pʋgẽA sigb yaa tɩ tak Kiris n yiis kɩɩmkulgu
Sã n yaa a woto tẽebã yetame tɩ bõeGomdã pẽe foom a bee fo noorẽ la f sũurẽYaool n yaa tẽeb gomdã la tõnd moonda
Fo sã n kɩs Zusoab a Zeezi kaset ne f noore la fo sã n tẽ f sũurẽ tɩ Wẽnnaam vʋʋga bãmb n yiis kũum sʋka fo na paam fãagre
Bala yaa ned sẽn na n tar tẽeb a sũurẽ la a paamd tɩrlem la yaa ned sẽn na n kɩs kaset ne a nogoam la a paamd fãagre
wa Wẽnnaam gʋlssõamyã sẽn yetã Ned ning fãa sẽn tẽed bãmb kõn paam yãnd ye
Sɩd me welgr ka be Zʋɩf ne Gɛrk sʋk ye B fãa tara Zusoab a yembr sẽn maand neb nins fãa sẽn boond bãmbã neer wʋsgo
Balaned ning fãa sẽn na n bool Zusoabã yʋʋrna n paama fãagreKoenoogã yõodo
La bãmb na n yɩɩ a wãn n bool ned ning b sẽn ka tẽedã yʋʋre La b na n yɩɩ a wãn n tẽ ned tɩ b ka wʋm tɩ b gomd a yelle La b na n yɩɩ a wãn n wʋm tɩ b gomd a yelle koemoaandb sã n ka beẽ
La koemoaandb na n yɩɩ wãn n zĩndi ned sã n ka tʋmba Wa b sẽn gʋlsãNeb nins sẽn moond koenoogã nao tara rasãnde
La ka nebã fãa n sak koenoogã ye Dẽ n kɩt ta Ezayi yeel yaaZusoaba ãnda n tẽ tõnd sẽn togsã
Woto yaa bũmb ning ned sẽn wʋmdã n wat ne tẽebo la bũmb ning a sẽn wʋmdã yita Kiris goamã pʋgẽ
La mam sokdame tɩ b ka wʋm la B wʋm yãBãmb koɛɛg saaga tẽntõrãla bãmb goamã taa dũni tɛk fãa
La mam sokdame tɩ Israyɛll nebã ka bãng la A Moyiis n yɩ pipi n yeel yaaMam na n kɩtame tɩ neb sẽn ka soolem sũkiir yõk yãmbala mam na n dɩka buud sẽn ka tar yam vẽnegren kɩt tɩ yãmb sũyã yiki
La a Ezayi pʋs n paama raood n yeeleNeb nins sẽn dag n ka baood maamã yãnda maamLa mam puka m meng ne neb nins sẽn dag n ka sokd mam yellã
La a goma Israyɛll yell n yeeleDaarã tõre mam tẽega m nusin tees neb sẽn yaa kɩɩsdbala nokoeemwẽedba
Dẽ mam sokdame yaa Wẽnnaam zãgsa b nebã la Yaa vẽeneg tɩ b ka zãgsb ye Bala mam me yaa Israyɛll neda a Abrahaam yagenga a Benzame buudu
Wẽnnaam ka zãgs b nebã bãmb sẽn pĩnd n bãngã ye Yãmb ka mi bũmb ning Wẽnnaam gʋlssõamyã sẽn yeta zĩig ning a Eli sẽn yẽgem ne Wẽnnaam Israyɛll nebã poorẽ wã
Zusoaba b kʋʋ yãmb norɛɛsdbãb leeba yãmb tẽnkugã n lubiMaam m yembr n kelletɩ b baood maam n na n kʋ
La Wẽnnaam leokame tɩ bõeMam welga raop tus a yopoe m mengã yĩngala b ka yĩgimd baall taoor ye
Woto me moasã neb n kelle wa sẽn zems Wẽnnaam sẽn tũus b rãmb b barkã pʋgẽ wã
La sã n yaa ne Wẽnnaam bark la ned paamd fãagre ka leb n yaa ne tʋʋm ye Sã n ka rẽ barkã ka leb n ya nimbãanzoeer ye la sã n yaa ne tʋʋmã la ned paamd fãagre ka leb n yaa nimbãanzoeer yell ye Sã n ka rẽ tʋʋmd ka leb n yaa tʋʋmd ye
Dẽ yaa bõe Israyɛll nebã ka paam bũmb ning b sẽn dag n baoodã ye la nintũusdsã paama lame Neb a taabã sũy riglmame
wa b sẽn gʋlsãHal tɩ ta dũndã daareWẽnnaam kõo bãmb gõeem sɩɩganin sẽn ka ne tʋb sẽn ka wʋmdaLa a Davɩɩd yeelame yaa
Bɩ b rɩɩbã yɩ bẽdg b yĩngagãmbre kuglakdga la b yaoodo
Bɩ b ninã lebg lik n ka tõe n yãnd yela y kɩt tɩ b kuudẽ n ka tõe n doog yeBuzẽmsã fãagre la Israyɛll nebã sũlebgre
Dẽ mam sokdame yaa B lakame n na n lʋɩ Yaa vẽeneg tɩ ka a woto ye La bãmb lʋɩɩsã wa ne buzẽmsã fãagre tɩ sũkiir na yõk Israyɛll nebã
Bãmb lʋɩɩsã sã n zĩnda yõod ne dũni tɩ bãmb kongrã zĩnd yõod buzẽmsã yĩnga bãmb yikr zãng kõn zĩnd yõod n yɩɩda
Buzẽmsã mam yeta yãmba Mam sẽn yaa tẽntʋmd buzẽmsã sʋka mam waoogda m tʋʋmdã
tɩ sã n tõe bɩ m kɩt tɩ sũkiir yõk mam buudã tɩ m tõe n fãag neb kẽere
Bala b sẽn bas bãmb kɛɛngã sã n kɩtame tɩ dũni paam yelmanegr ne Wẽnnaam b sẽn na n leb n deeg bãmbã na n yɩɩ a wãnã A kõn yɩ vʋʋg n bas kũum sɩda
La dẽenem biisã sã n welga toor Wẽnnaam yĩnga zomnagdgã me welga toore La yẽgrã sã n welga toor Wẽnnaam yĩnga wilã me yaa a woto
La sã n yaa tɩ b kʋʋsa wil kẽere n dɩk fo sẽn ya weoogẽ oliiv tɩɩgã n lebs n tong b zĩigẽ wã tɩ fo paam lagemntaar ne oliiv tɩɩgã yẽg la a sũma
da paoog wilã n waoog f meng ye Fo sã n waoogd f menga bãng tɩ ka foom n zãad yẽgã ye la yaa bãmb n zãad foom
Daar ninga fo na n yeelame Bkʋʋsa wilã tɩ b tõe n lebs maam n tong beenẽ
Yaa sõama yẽ Yaa b katẽebã yĩng la b sẽn kʋʋsbã La yaa tẽeb yĩng la fo ket n vɩ Da paam wukmmeng tagsg ye ayo maan dabeem
Bala Wẽnnaam sã n ka bas tɩɩgã meng wila b ka na n bas foom me ye
Ges Wẽnnaamã sõmblmã ne b toolmã yelle Bãmb yaa toaag ne neb nins sẽn lʋɩ wã la Wẽnnaam sõmblem fo yĩnga fo sã n pa sõmblemkãng pʋgẽ Sã n ka rẽ b na n kʋʋga foom me
Bãmb me sã ka pa katẽebã pʋgẽ b na n lebsb lame n tom ne tɩɩgã Bala Wẽnnaam pãnga sekame tɩ lebsb n tom yɛsa
B kʋʋga foom oliiv tɩɩg sẽn yaa weoog bũmb zugu n tong foom ne yir oliiv tɩɩga baa ne rẽ sẽn ka zemsd ne foomã Sẽn yaa bãmb meng tɩɩg la rẽ wã Wẽnnaam kõn lebsb n tom be n yɩɩda a sẽn zemsd ne bãmbã yĩnga
Bala m babiisi mam ka rat tɩ yãmb zɩ yelsolemkãngã ye tɩ yãmb da wa n get y mens wa yam dãmb ye Israyɛll nebã kenga b sũy wakat bilf yĩnga hal tɩ buzẽmsã fãa na kẽ fãagrã pʋgẽ
Rẽ zugẽ Israyɛll nebã fãa na n paama fãagr wa sẽn gʋlsãYoalsdã na n yii SiyõB na n kɩtame ta Zakoob bas Wẽnkɩɩsgo
Mam kaool ne bãmb na n yɩɩ a wotowakat ning mam sẽn na n yẽes b yelwẽnã
Sã n yaa ne koenoogã yelle b yaa bɛɛba yãmb yĩnga La sã n yaa ne yãkrã Wẽnnaam nongb lame b barãmbã yĩnga
Bala bũmb nins Wẽnnaam sẽn kõ zaalmã ne boolg ning Wẽnnaam sẽn boolã ka tõe n viig ye
A wa yãmb sẽn dag n kɩɩs Wẽnnaam n paam nimbãanzoeer moasã Israyɛll nebã kɩɩsg yĩngã
woto me bãmb me kɩɩsa moasã tɩ b tõe n paam nimbãanzoeer moasã nimbãanzoeer ning yãmb sẽn paamã maasem yĩnga
Bala Wẽnnaam kẽesa nebã fãa kɩɩsg pʋgẽ n na n naag b fãa n zoe b nimbãanega
Wẽnnaam arzegsã la b yamã ne b bãngrã zulma wʋsgo Ned ka tõe n vees bãmb bʋʋdã soay n bãng ye la ned ka tõe n wʋm bãmb sotũudsã võor ye Sɩd me
ãnda n bãng Zusoabã tagsgoWall ãnda n yɩ bãmb sagenda
Ãnda n deng n kõ bãmba tɩ bãmb tog lebs a soaba
Bũmb fãa yii bãmb nengẽ bãmb n maan bũmb fãa la bũmb fãa yaa bãmb yĩnga Bãmb n so ziir wakat fãa Ãmina
Woto yĩnga m babiisi mam sagenda yãmb ne Wẽnnaam nimbãanzoeerã tɩ y kõ y yĩnsã tɩ yɩ maanvɩɩs sẽn welg toore la sẽn tat Wẽnnaam yam Yãmb sã n maan a woto na n yɩɩ kaoreng sẽn zemse
Da yɩy wa dũnikãngã nebã ye Paamy yamwekpaalle tɩ rẽ tek yãmba tɩ y tõe n bãng Wẽnnaam daabo Rẽ yaa sõama n noomẽ la a zemsa zãnga
Ne bark ning Wẽnnaam sẽn maan maamã mam yeta yãmb ned kam fãa ta ra tags tɩ yẽnda yaa tɩrg tɩ looge n kẽes a tagsd moog ye La bɩ ned fãa paam tagsd sẽn zemse ta tõe n paam sikmmenga tɩ zems ne tẽeb ning Wẽnnaam sẽn kõa wã
Sɩd me a wa tõnd yĩngã sẽn yaa a yembr n tar wil wʋsgã la tɩ wilã fãa tʋʋm ka yembrã
woto me baa ne tõnd sẽn yaa wʋsgã tõnd lagem n yaa yĩng a yembr Kirisã pʋgẽ n yaa wil ne taaba
La tõnd paama kũun toaytoayã n zems ne bark ning Wẽnnaam sẽn maan tõndã Sã n yaa pĩndnbãngr goamã bɩ a zemsd ne tẽebã
Sã n yaa yelgesg tʋʋmde bɩ a yɩ ne tʋʋmd tagsgo Bɩ ned ning sẽn zãmsd neb wɩng ne zãmsgã
Ned ning sẽn sagend nebã bɩ a wɩng ne saglgo Ned sã n yaa kõata bɩ a kõ ne sikmmenga Sẽn yaaa taoor soaba bɩ a maan a tʋʋmd ne a sũur fãa Sẽn yaaa nimbãanzoɛta bɩ yɩ ne sũnoogo
Kɩty tɩ zãmb da zĩnd nonglem pʋgẽ ye Kisgy wẽnga la y nong sẽn yaa sõama wã sõama
Nongy taab ne babiir nonglem Nandy taaba n tagsd taab yelle
Yɩy neb sẽn wɩngd ne tʋʋmde la y ra yɩ kʋɩɩmb ye Wɩngy ne sɩɩgã yelle Maany Zusoabã tʋʋmde
Maany tẽeb n kɩdme Paamy sũmar yelpakr pʋgẽ Wɩngy ne pʋʋsgo
Sõngy nintũusdsã sẽn dat sõngrã Maoy n maandy sãambã sãando
Ningy neb nins sẽn namsd yãmbã zut barka Ningy bark la y ra kãabb wẽng ye
Maany sũnoog ne neb nins sẽn maand sũnoogo la y yãb ne neb nins sẽn yãbda
Paamy tagsg a yembr taab yĩnga Da baoy tɩ paam bõnkãsems ye Kɩty tɩ y ratem zĩnd ne bõntalse Da gesy y mens wa yam dãmb ye
Da lebsy ned baa a ye wẽng wẽng yĩng ye Baoy bũmb nins sẽn yaa sõama nebã fãa nifẽ wã
Sã n tõe ta yellã sã n bee ne yãmba bɩ y kɩt tɩ laafɩ zĩnd yãmb ne nebã fãa sʋka
M zonongdse da roky y sũy y toor ye Basy tɩ sũyikrã maan a tʋʋmde Bala b gʋlsame yaaZusoabã yetame tɩ sũdokr yaa bãmb n sola yaa bãmb n na n keo nebã
Kom sã n tar fo bɛyã kõa ta rɩKoyũud sã n tara kõa ta yũBala fo sã n maand a wotoyaa bugsaal la fo rʋʋgd a zugu
Da sak tɩ wẽng tõog foom ye Maan neer n tõog wẽnga
Bɩ ned fãa sak pãnsoaadb sẽn yɩɩda Bala noor ka be sẽn ka yit Wẽnnaam nengẽ ye la yaa Wẽnnaam n zĩnig pãnsoaadb nins sẽn be wã
Yaa woto yĩng tɩ ned ning sẽn kɩɩsd pãnsoaadb kɩɩsda Wẽnnaam noore La neb nins sẽn kɩɩsdã na n baoo sɩbgr n kõ b mense
Ned sã n maand neere a ka yɛɛsd sẽn zãadb tẽng ye Yaa a sẽn maand wẽng la a yɛɛsdba Fo ratame n da zoe pãnsoaad dabeem Maan neere la a na yeel tɩ f sẽn maanda yaa sõama
Bala a tʋmda Wẽnnaam tʋʋmde fo sõngr yĩnga La fo sã n maan wẽnga maan dabeem Bala a sẽn zãad zabr sʋʋgã ka zaalem ye A tʋmda Wẽnnaam yĩnga n wilg ned ning sẽn maand wẽngã Wẽnnaam sũdokre la b sũyikri
Dẽ wã yĩnga nebã tog n saka noore sũyikrkãng yĩnga la ka rẽ yĩng bal ye yaa sũur kaset yĩng me
Yaa bõnkãng yĩng me la yãmb yaood yaoodã Bala neb nins sẽn zãad nebã bee Wẽnnaam tʋʋmd pʋgẽ bõnkãng maaneg yĩnga
Kɩsy ned fãa bũmb ning y sẽn tog n kɩsa Kɩsy sẽn tog n deega yaoodã yaoodo la y kɩs sẽn tog n deega yõor yaoodã yõor yaoodo la y zoe ned ning y sẽn tog n zoe wã la y waoog ned ning y sẽn tog n waoogeNonglem taab yĩnga
Da tally ned samde sã n ka tɩ nong taab ye Bala ned ning sẽn nong a taab pidsa Wẽnnaam tõogã zãnga
Sɩd me d tõe n gila tõod nins sẽn yet tɩDa yo ye da kʋ ye da zu yeda kɩs kaset zĩrẽ yeda ges f to bũmb n dat ye la tõod a taabã yeelame tɩNong f to wa f menga
Nonglem kɩtdame tɩ f ka maand f to wẽng ye Dẽ nonglem yaa tõogã pidsgu
Yãmb sẽn mi wakat ning tõnd sẽn be wã moasã yaa wakat tɩ y nek n bas gõeem Bala fãagrã pẽe ne tõnd moasã n yɩɩd wakat ning tõnd sẽn lebg Kiris tẽedbã
Zĩigã zoee n zʋʋgame la zĩig kolga yẽegre Dẽ way tɩ d bas likã tʋʋma la d bob vẽenem pʋgẽ zabteedo
Tɩ d kẽn ne pʋpeelem wa neb sẽn kẽnd wĩndga n ka rɩt tɩ loogdẽ la d ka rãyũudba n da maan raglem la yoobo wall ka wʋmtaaba la sũkiir ye
Yeelgy Zusoab a Zeezi Kiris wa fuugu la y ra bʋ yĩngã yelle n dat n pids a sẽn datã ye
Reegy ned ning sẽn kaa pãng tẽeb pʋgẽ wã sõama la y ra wẽ nokoeemd nea a tagsg wɛɛngẽ ye
Nina tẽedame ta tõe n dɩɩ bũmba fãa Ned a to sẽn yaa pãnkomsem soab rɩta zẽvãad bala
Bɩ ned ning sẽn dɩta wã ra paoog sẽn ka rɩta wã ye la bɩ ned ning sẽn ka rɩta wã ra bʋ sẽn dɩta wã bʋʋd ye Bala Wẽnnaam reegala sõama
Fo sẽn kaood f to tʋmtʋmd bʋʋdã foom la ãnda A yɛsa yĩngr ta lʋɩtame paka a zusoabã La a na n yalsa yĩngri bala Zusoabã tara pãntõog tɩ tebenda
Nina tagsdame tɩ daar yɩɩda a to Tɩ ned a to getẽ tɩ b zema taaba Bɩ ned fãa bãng ta sẽn tagsdã zemsame
Ned ning sẽn tagsd dayã yellã yaa Zusoabã yĩng la a tagsd b yelle Sẽn dɩta wã yaa Zusoabã yĩng la a rɩta bala a pʋʋsda Zusoabã barka Sẽn ka rɩta wã yaa Zusoabã yĩng la a ka rɩta Yẽnda me pʋʋsda Wẽnnaam barka
Sɩd me tõnd ned baa a yembr ka vɩ a meng yĩng ye la baa a yembr ka kiid a meng yĩng ye
Bala tõnd sã n vɩya yaa Zusoabã yĩng la tõnd vɩ La tõnd sã n ki yaa Zusoabã yĩng la tõnd kiyã Tɩ tõnd vɩ tɩ d ya kũum me tõnd yaa Zusoabã rẽnda
Bala Kiris kiime n lebg n vʋʋge tɩ b tõe n yɩ sẽn kibã ne sẽn vɩbã Zusoaba
La yaa bõe tɩ fo yẽ kaood f babiig bʋʋdo Wall yaa bõe yĩng tɩ fo yẽ paoogd f babiiga Tõnd fãa na n yalsa Wẽnnaam bʋʋd geerã taoore
Bala b gʋlsame tɩZusoabã yeelame tɩ b vɩɩmetɩ rũmã fãa na n yĩgimda bãmb taoorela tɩ zɛlma fãa na n kõo Wẽnnaam waoogre
Woto tõnd ned kam fãa na n togsa Wẽnnaam a meng yelle
Woto yĩnga bɩ d da leb n kao taab bʋʋd ye Ayo Tʋmy ne y tagsgã n da wa n ning kuglakdg wall bũmb sẽn tõe n lub neda y babiig taoor ye
Mam miime la Zusoab a Zeezi pʋgẽ mam mii hakɩɩka tɩ bũmb ka be n yaa rẽgd a toor ye La ned sã n tags tɩ bõnkãngã yaa rẽgdo dẽ a yaa rẽgd ne yẽnda
Fo babiig sũur sã n sãam fo bõndɩtl poorẽ ad fo ka leb n kẽnd ne nonglem ye Da sak tɩ f bõndɩtl wa ne f babiiga soab ning Kiris sẽn ki a yĩngã sãoong ye
Bũmb ning sẽn yaa sõama ne yãmbã ka tog n wa ne tẽnkãnem ye
Bala Wẽnnaam soolmã ka tɩ rɩ wall tɩ yũ ye la yaa tɩrlem la bãane la sũnoogo Sɩɩgsõng sẽn kõta
Ned ning sẽn maand Kiris tʋʋmd a woto tata Wẽnnaam yam la nebã me wilgdame ta sẽn maandã zemsame
Woto yĩnga bɩ d bao bũmb ning fãa sẽn wat ne laafɩ la ne taab bɩɩsgo
Da sãam Wẽnnaam tʋʋmd rɩɩb yĩng ye Sɩdsɩdã bũmb fãa yaa sõama rɩɩb yĩnga La ned sã n dɩa n lebg kuglakdg neb yĩnga a yaa wẽnga
Yaa sõama tɩ ra wãb nemdo wall yũ rãam wall tɩ bas n da sɩɩs bũmb ning sẽn na n yɩ kuglakdg f babiig yĩnga n kɩt a lʋɩ wall a maan pãnkomsem
Tẽeb ning fo sẽn tarã talla f meng yĩng Wẽnnaam taoore Ned sẽn geend tɩ bũmb ning yaa sõama wã sã n ka kaood a bʋʋdo sũnoog soab la yẽnda
La ned sã n wa sãmbd ne bũmb ning a sẽn dɩta a bʋʋd zoe n kaoome bala ka tẽeb n kɩt ta maan a sẽn maandã ye La bũmb ning fãa sẽn ka tẽeb n kɩt tɩ f maan yaa yelwẽnde
Tõnd dãmb sẽn tar pãngã tõnd tog n tebenda neb nins sẽn ka pãngã b pãnkomsmã pʋgẽ la d da bao sẽn noom tõnd ye
Bɩ tõnd ned kam fãa maan sẽn noom a to sẽn ya sõmb wɛɛngẽ ta tõe n bɩ
Bala Kiris ka bao sẽn noom b meng ye la a wa b sẽn gʋlsãTʋy nins nebã sẽn tʋʋd yãmbã lʋɩɩ mam zugu
Mik bũmb nins b sẽn pĩnd n gʋlsã gʋlsa tõnd zãmsg yĩnga tɩ tõnd tõe n paam saagsõngo sũmare la belsg ning Wẽnnaam gʋlssõamyã sẽn kõtã yĩnga
Bɩ Wẽnnaam sẽn pid ne sũmar la belsgã sõng yãmb tɩ y paam tagsg a yembr taab yĩnga wa a Zeezi Kiris sẽn datã
tɩ yãmb na kõ Wẽnnaam sẽn yaa tõnd Zusoab a Zeezi Kiris ba wã waoogre ne yam a yembre la koɛɛg a yembre
Reegy taab neer wa Kiris sẽn deeg yãmbã Wẽnnaam waoogr yĩngaKirisi nebã fãa tʋmtʋmda
Sɩda mam yetame tɩ Kiris lebga zũnsã tʋmtʋmda sẽn na yɩlg n wilg tɩ Wẽnnaam yaa sɩda la b wilg tɩ bũmb nins Wẽnnaam sẽn dag n kãab b barãmbã yaa sɩda
La buud a taabã neb waoogda Wẽnnaam b nimbãanzoeerã yĩnga wa b sẽn da gʋls n yeelãRẽnda n kɩt tɩ mam na n gom soolemdãmb sʋk n wilgtɩ m mii yãmba la m na n yɩɩlame n waoog y yʋʋrã
B leb n yeelame yaaSoolemdãmbã lagmy Wẽnnaam nebã n maan sũnoogo
N leb n paasesoolemdãmbã fãa nebã pẽgy Zusoabãla tɩ tẽms toaytoay nebã pẽg bãmba
A Ezayi me yeelame yaaA Izayi yagengã na n pukameB na n yikame n soog soolemdãmbãSoolemdãmbã neb tẽeb na n bee ne bãmba
Bɩ Wẽnnaam saagsõng sẽn yit a soab nengẽ wã pid yãmb ne sũnoog fãa la bãan fãa tẽeb pʋgẽ tɩ saagsõng na pid yãmba Sɩɩgsõng pãng yĩngaA Poll tʋʋmde la a saagre
Sã n yaa ne yãmb yelle m babiisi mam sũur kɛɛm tɩ yãmb pida ne sõmblem la y pid ne bãngr fãa la y yaa neb sẽn tõe n keoog taaba
Baoosgo bũmb kẽer pʋgẽ mam gʋlsa yãmb ne gãndalsem wa m dat n kɩtame tɩ yãmb tẽeg bũmb nins y sẽn mi la yaa Wẽnnaam sẽn maan maam neere
n kɩt tɩ mam ya Kiris tʋmtʋmd buud a taabã sʋkã yĩnga Mam maanda Wẽnnaam koenoogã tʋʋmd sẽn ya tẽeb bũmbã tɩ buud a taabã nebã na yɩ wa kũun sẽn noom Wẽnnaam neb Wẽnnaam Sɩɩgsõng sẽn welg toor Wẽnnaam yĩnga
Dẽ mam tara bʋʋm tɩ waoog m meng Kiris pʋgẽ Wẽnnaam taoore
Bala mam ka na n saag n pʋd bũmb yelle tɩ ka Kiris sẽn tũnug maam n maane sã n yaa m goamẽ wall m tʋʋmẽ tɩ ne Sɩɩgsõng pãnga la m maan bãn sẽn tar pãnga la ne bõnyɛɛsdse tɩ m tõe n sõng buud a taabã neb tɩ b sak Wẽnnaam Yaa woto yĩnga sẽn sɩng ne Zeruzalɛm n gilg hal tɩ ta Iliri mam moona Kiris koenoogã wʋsgo
La mam yãka yam tɩ moon koenoog zĩis nins b sẽn zɩ n pʋd Kiris yʋʋrã ye tɩ m da wa n me ned a to yẽbgr zug ye La a wa b sẽn gʋls n yeelã
Neb nins sẽn ka gom bãmb yell b sʋkã na n yãamela neb nins sẽn dag n ka wʋm b kibarãna n wʋma a võore
Rẽnda n gɩdg maam naoor wʋsg tɩ mam ka wa yãmb nengẽ ye
Moasã mam ka leb n tar tʋʋm zĩig soolemkãens ye La hal yʋʋm wʋsgo mam da ratame tɩ m sã n wa n dabd Ɛspayẽ bɩ m tũ yãmb nengẽ
Mam maanda tẽeb tɩ m sã n wa n loogdẽ m na yãndyã la m yamleoog tɩ zĩnd ne yãmbã sã n doke y na yãagm n kẽng Ɛspayẽ
Moasmoasã wã mam dabda Zeruzalɛm ninsõamyã sõngr yĩnga
Bala Masedoan ne Akayi nebã yãka yam n lob taab ligdi n na n sõng naong rãmbã sẽn be babiisã sʋk Zeruzalɛmã
Yɩɩ bãmb yamyãkre la yaa bũmb b sẽn da segd n maane Bala buud a taabã neb sã n paama pʋɩɩr ne bõnsõamy nins sẽn be Zʋɩfrãmbã nengẽ tẽebã wɛɛngẽ wã bãmb me tog n sõnga Zʋɩfrãmbã ne b yĩngã yelle
B sẽn maan a woto wã mam sã n tɩ kɩs ligdã n sa mam na n yii be n tũ yãmb nengẽ n kẽng Ɛspayẽ
Mam miime tɩ m sã n wa wat yãmb nengẽ yaa ne Kiris barkã la m na n wa
M babiisi mam sagenda yãmb ne tõnd Zusoab a Zeezi yʋʋre la ne nonglem Sɩɩgsõng sẽn kõtã tɩ y naag ne maam n zabe y sẽn na n pʋʋs mam yĩnga
tɩ mam tõe n paam yolsg ne katẽeb rãmb sẽn be Zʋʋde wã la tɩ ninsõamyã na reeg kũunã mam sẽn tar n kẽnd Zeruzalɛmã sõama
Woto sã n ta Wẽnnaam yam mam na n taa yãmb nengẽ ne sũnoogo la mam na n paama vʋʋsem bilf yãmb sʋka
Bɩ Wẽnnaam sẽn so laafɩ wã zĩnd ne yãmb fãa Ãmina
Mam tʋmda d babipoak a Feebe yãmb nengẽ A yaa Sãnkre wẽnd doogã yelgɛt poaka
Reegyyãa Zusoaba pʋgẽ wa sẽn zems ninsõamyã maanego Bũmb sã n wa n beẽ fãa ta rat yãmb sõngre bɩ a paam yãmba bala a sõnga neb wʋsgo la a sõnga maam me
Pʋʋsyyã a Piriska ne a Akilaas sẽn yaa mam tʋmdntaas a Zeezi Kiris tũudmã pʋgẽ wã
B gẽnega b yõor n na n fãag maam Ka maam n yembr n bal n pʋʋsdb bark ye buud a taabã wẽnddotã fãa me pʋʋsdb lame
Pʋʋsy nintũusds nins sẽn be bãmb zakẽ wã me Pʋʋsy m zonongr a Epayinet sẽn yaa Aazi soolmã dẽenem biisa Kiris yĩnga
Pʋʋsyyã a Maari sẽn nams a meng wʋsg yãmb yĩngã
Pʋʋsyyã a Andronikuus ne a Zunyaas sẽn yaa mam barãmba la m zĩndntaas bibees roogẽ B yaa neb tẽntʋmdbã sẽn nong wʋsgo la b pʋs n denga maam n lebg Kiris nebã
Pʋʋsyyã a Ampilyatuus sẽn yaa mam zonongr Zusoabã pʋgẽ wã
Pʋʋsyyã a Yʋrbẽ sẽn yaa tõnd tʋmdntaag Kiris pʋgẽ la y pʋʋs m zonongr a Ɛstakiisi
Pʋʋsyyã a Apelɛɛse sẽn modg Kiris tũudmã pʋgẽ wã Pʋʋsyyã a Aristobull zaka rãmba
Pʋʋsy m saambiig a Eroodyõ Pʋʋsy neb nins sẽn be a Narsiis yirã n be Zusoabã pʋgẽ wã
Pʋʋsyyã a Tirfɛn ne a Tɩrfooze tɩ b yaa pagb sẽn modgd b mens Zusoabã yĩnga Pʋʋsy d zonongr a Pɛrsɩɩd sẽn modgd a meng wʋsg Zusoabã yĩnga
Pʋʋsyyã a Rufuus sẽn yaa ninyãkdg Zusoabã pʋgẽ wã la y pʋʋs a ma sẽn yaa mam me ma wã
Pʋʋsyyã a Asẽnkirti ne a Felgõ ne a Ɛrmeese ne a Patrobaase ne a Hɛrmaas ne babiis nins sẽn be ne bãmbã
Pʋʋsyyã Filolog ne a Zuli a Neere ne a mabipoakã la a Olẽmpas ne ninsõamyã nins fãa sẽn be ne bãmbã
Pʋʋsy taab ne moksõngoKiris Wẽnddotã fãa toonda yãmb pʋʋsem
M babiisi mam sagenda yãmb tɩ y gũus ne neb nins sẽn wat ne welgre la bõnlakdse tɩ kɩɩsd zãmsg ning yãmb sẽn paamã Zãagy y meng neba
Bala neb a woto ka tʋmd tõnd Zusoabã Kiris yĩng ye yaa b mens pʋs yĩnga B belsda neb nins sẽn ka yamã ne gomnoodo la ne pẽgre
Sã n yaa ne yãmba nebã fãa mii yãmb sakrã yelle Mam sũur nooma ne yãmb yellã la mam nongame tɩ yãmb bãng yam ne bũmb nins sẽn yaa sõama la y yɩ yɩlma n da maand wẽng ye
Bilf sã n paase Wẽnnaam na n luba a Sʋtãan tɩ yãmb taba ne y nao wã Bɩ tõnd Zusoab a Zeezi barkã zĩnd ne yãmba
Mam tʋmdntaag a Tɩmote ne a Lusiyuus la a Zaazõ la Sozipatɛɛr sẽn yaa m saambiisã pʋʋsda yãmba
Maam a Tɛrtiuusi sẽn gʋls sebkãngã Zusoaba pʋgẽ wã pʋʋsda yãmba
Mam gãagsoab a Gayuus sẽn yaa Wẽnddotõrã gãagsoabã pʋʋsda yãmba A Erast sẽn yaa tẽngã ligdgũudã pʋʋsda yãmba D babiig a Kartuus me pʋʋsda yãmba
Bɩ tõnd Zusoab a Zeezi Kiris barkã zĩnd ne yãmb fãa Ãmina
Bɩ soab ning sẽn tara pãntõog tɩ kɩt tɩ yãmb yals kãenkãe wa koenoogã mam sẽn moondã sẽn yetã wa sẽn zemsd ne yelsolemdã pukri yelsolemd ning sẽn dag n solg hal sɩngr wẽndẽ wã
La moasã Wẽnnaam norɛɛsdbã pĩndnbãngr goamã sɛb pukala wa Wẽnnaam sẽn ka sɩngr kõn zĩnd saabã sẽn yeelã n wilg soolemdãmba fãa nebã tɩ b tõe n sak tẽebã
Bɩ Wẽnnaam sẽn yaa b yembr tãa n yaa yam soabã soog ziiri wakat fãa a Zeezi Kiris maasem yĩnga ÃminaKORẼNTRÃMBÃ DẼENEMSEBRE
Maam a Polle sẽn paama boolg tɩ yɩ a Zeezi Kiris tẽntʋmda wa sẽn zems ne Wẽnnaam daabã ne babiig a Sostɛn n gʋlsd sebkãngã
n na n tʋm Wẽnnaam tẽedbã sẽn be Korẽntã Bãmb yaa neb sẽn welg toor Kiris maasem yĩnga tɩ b tõe n yɩ pʋpeelem dãmba Sebrã yaa neb nins fãa sẽn pʋʋsd ne tõnd Zusoab a Zeezi Kiris yʋʋre baa b sẽn be zĩig ninga yĩnga A Zeezi Kiris yaa bãmb Zusoaba la tõnd me Zusoaba
Bɩ tõnd ba a Wẽnnaam ne Zusoab a Zeezi Kiris ning yãmb zut barka la b kõ yãmb laafɩBark pʋʋsem Wẽnnaam Sɩɩgsõng kũunã yĩnga
Mam sã n tagsd yãmb yelle mam pʋʋsda Wẽnnaam bark wakat fãa b sẽn ning yãmb zut bark a Zeezi Kiris pʋgẽ wã yĩnga
Tɩ yãmb paam bũmb fãa wʋsgo sã n yaa goamã wall bãngr fãa
Bala Kiris kasetã kɩɩ yẽg yãmb pʋgẽ sõama
Woto yãmb sẽn gũud tõnd Zusoab a Zeezi pukrã kũun baa a yembr ka paoog yãmb ye
Bãmb na n kɩtame tɩ y yals kãenkãe a woto hal tɩ wakat ta tɩ rõadg kõn zĩnd yãmb zut tõnd Zusoab a Zeezi Kiris daarãa ye
Wẽnnaam sẽn boola yãmb tɩ y paam lagemntaar ne bãmb Biribl a Zeezi Kiris sẽn yaa tõnd fãagdã bãmb yaa maansɩd soabaDẽ yĩnga Kiris welgame la
M babiisi mam bõosda yãmb ne tõnd Zusoab a Zeezi Kiris yʋʋre tɩ y kɩt tɩ y goamã tũud taaba tɩ welgr da zĩnd yãmb sʋk ye Zemsy taab sõama ne yam a yembre tagsg a yembr pʋgẽ
Bala m babiisi a Kolowe nebã wilga maam tɩ kawʋmtaab n be yãmb sʋka
Mam wʋmdame tɩ yãmb ned fãa yetame tɩ yẽnda yaa a Poll neda wall a Apoloos neda wall a Sefaas neda wall Kiris neda
Kiris welgame la Dẽ b kaa a Poll dapɩk zug yãmb yĩng la Bɩ yaa ne a Poll yʋʋr la yãmb paam lisgu
Mam pʋʋsda Wẽnnaam barka mam sẽn ka lis yãmb ned baa a yembre sã n ka a Kirispuus la a Gayuusã
Woto ned baa a yembr ka tõe n yeel tɩ b lisa yãmb ne mam yʋʋr ye
Mam lisa a Ɛstefanas zaka rãmba la mam ka mi m sã n lisa ned a to me yeKiris yaa Wẽnnaam pãng la b yam
Bala Kiris ka tʋm maam tɩ m kẽng n lis neb ye la yaa tɩ moon koenoogã Ka tɩ moona ne gomminim tɩ m ra wa n kɩt tɩ Kiris rapɩkã lebg bõnyaalg ye
Bala dapɩkã koɛɛgã yaa yalemd ne neb nins sẽn sãamdbã la ne tõnd dãmb sẽn paam fãagrã a yaa pãng sẽn yit Wẽnnaam nengẽ
Rẽnda n kɩt tɩ b gʋls n yeeleMam na n sãama yam dãmba yamla m kɩt tɩ neb nins sẽn tar bãngr lebg zaalem
Yam soabã bee yɛ Tõog karensaambã bee yɛɛnẽ Zamaankãngã nokoɛɛm wẽedã bee yɛ Dẽ yĩnga Wẽnnaam ka kɩt tɩ dũni yam lebg yalemd sɩda
Bala dũni wã sẽn ka tũnug Wẽnnaam yamã n bãng bãmbã a meng yamã pʋgẽ wã yĩnga a taa Wẽnnaam yam tɩ tall koemoonegã yalemda n fãag neb nins sẽn tẽedã
Zʋɩfrãmbã kotame tɩ b maan bõnbãna tɩ Gɛrkrãmbã baood yam
La tõnd moonda Kiris ning b sẽn ka dapɩk zugã Koekãng yaool n yaa bõnlakdg ne Zʋɩfrãmbã la a ya yalemd ne buud a taabã
La sã n yaa ne neb nins sẽn paamb boolgã tɩ b yaa Zʋɩf tɩ b yaa Gɛrke koɛɛgã yaa pãng sẽn yit Wẽnnaam nengẽ yam sẽn yit Wẽnnaam nengẽ
Bala bũmb ning sẽn yaa yalemd ne Wẽnnaamã yaa yam n yɩɩd ninsaalbã la bũmb ning sẽn yaa pãnkomsem ne Wẽnnaam tara pãng n yɩɩd ninsaalbã
M babiisi gesy yãmb sẽn dag n yaa bũmb nins wakat ning b sẽn bool yãmba sẽn yab yam dãmb wa neb sẽn yetã ka waoog yãmb sʋk ye Pãng rãmb ka waooga naam roog neb me ka waooga
La Wẽnnaam yãka dũni bũmb nins sẽn yaa yalemdã n na n ning yam dãmb yãnde Wẽnnaam yãka dũni bũmb nins sẽn yaa pãnkomsmã n na n ning pãens rãmbã yãnde
Wẽnnaam dɩka dũni bũmb nins sẽn ka yõodã bũmb nins nebã sẽn ka nandã bũmb nins sẽn ka be wa n na n kɩt tɩ sẽn bebã lebg zaalem
tɩ ned baa a yembr da waoog a meng Wẽnnaam taoor ye
Yaool n yaa Wẽnnaam n kɩt tɩ yãmb be a Zeezi Kiris pʋgẽ Wẽnnaam kɩtame tɩ Kiris lebg tõnd yam la d tɩrlem la d welgtoore la d fãagre
ta wa b sẽn gʋlsãBɩ ned ning sẽn waoogd a mengawaoog a meng Zusoabã pʋgẽ
M babiisi sã n yaa ne maam mam sẽn wa n wa yãmb nengẽ wã ka ne gomminim wall yam yɩɩdem la mam wa n na n moon koɛɛg n kɩs Wẽnnaam kaset ye
Bala mam ka tags tɩ yaa sõama tɩ mam bãng bũmb a to yãmb sʋkã tɩ sã n ka a Zeezi Kirisi soab ning b sẽn ka dapɩk zugã ye
Mam sẽn dag n be yãmb nengẽ wã mam mengã dag n bee pãnkomsem pʋgẽ tɩ dabeem la rigb wʋsg dag n tar maam
Mam goamã ne m koemoonegã ka yɩ ne yam goam sẽn na kɩt tɩ ned tẽ ye la yɩɩ ne Sɩɩgã tʋʋma la a pãnga
Tɩ yãmb tẽebã da wa n yẽbg ninsaalb yam zug ye la yɩ Wẽnnaam pãngã zuguYam sẽn yit Wẽnnaam nengẽ
Yaool n yaa yam la tõnd moond neb nins sẽn zems zãngã sʋka Ka dũnikãngã yam wall dũnikãngã nanambs yam ye Wẽnnaam na n kɩtame tɩ bõnkãens fãa ka zĩnd pãng ye
Tõnd moonda Wẽnnaam yam sẽn yaa yelsolemde la sẽn solge tɩ Wẽnnaam pĩnd n segl hal sẽn deng zamaan sɩngre tõnd waoogr yĩnga
Dũnikãngã naab baa a yembr ka bãng yamkãng ye bala b sã n dag n bãngẽyãa b rag n kõn ka tõnd Zusoab sẽn so ziirã dapɩk zug ye
La yaa wa b sẽn gʋlsãBũmb ned nif sẽn nan ka yã yebũmb ned tʋbr sẽn nan ka wʋm yeLa bũmb sẽn nan ka wa ninsaal tagsgẽ yebũmb ning fãa Wẽnnaam sẽn seglneb nins sẽn nong bãmbã yĩnga
Wẽnnaam vẽnega yamkãng ne tõndo Sɩɩgsõng maasem yĩnga Bala Sɩɩgã feesda bũmb fãa baa ne bũmb nins sẽn solg hal Wẽnnaam pʋgẽ
Dẽ wã ãnda n be ninsaalb sʋk n mi ninsaal yelle tɩ ka ninsaal sɩɩg sẽn be a pʋgẽ wã Woto me ned baa a yembr ka mi Wẽnnaam yelle sã n ka Wẽnnaam Sɩɩgã ye
Tõnd yaool n ka reeg dũni sɩɩg ye la yaa Sɩɩg sẽn yit Wẽnnaam nengẽ tɩ tõnd tõe n bãng bũmb nins Wẽnnaam sẽn kõ tõndo b nimbãanzoeerã yĩnga
Tõnd sẽn gomd bõnkãens yellã ka ne goam sẽn yit ninsaal yam pʋgẽ ye la yaa ne goam Wẽnnaam Sɩɩgã sẽn kõta n dɩkd yɛl sẽn yaa sɩɩg yɛl n bilgd neb sẽn tagsd sɩɩg yɛlã yelle
La ninsaal sẽn yaa yĩng neongã ka tõe n deeg bũmb nins sẽn yit Wẽnnaam Sɩɩgã nengẽ wã ye Bala b yaa yalemd ne yẽnda La a ka tõe n bãngb ye Bala yaa ne Sɩɩgsõngã la ned tagsdb yelle
Sẽn tara sɩɩgã mii bũmb fãa bʋʋd kaoobo la ned yaool n ka be be n kaood yẽnda bʋʋd ye
Sɩd meãnda soab n bãng Zusoabã tagsg n na n saglbaLa ne tõndo tõnd tara Kiris tagsgo
Sã n yaa ne maam m babiisi mam ka tõog n gom ne yãmb wa neb sẽn tagsd sɩɩgã yell ye la yaa wa ne neb sẽn vɩ yĩng sakr pʋgẽ wall kombãooneg Kiris pʋgẽ
Mam ka kõ yãmb rɩtaok ye yaa bĩisim bala yãmb pʋgã da ka tõe rɩtaok ye La baa ne moasã me yãmb pʋsã ket n ka tõea ye Bala yãmb ket n tũuda yĩngã ratem
Sũkiirã ne kawʋmtaabã sẽn be yãmb sʋkã dẽ yĩnga yãmb ka neb sẽn sakd yĩngã ratem la y kẽnd wa ninsaal sẽn maandã sɩda
Ned a yembr sã n yeel tɩ yẽnda yaa a Poll karenbiiga tɩ ned a to yeel tɩ yẽnda yaa a Apoloos karenbiiga
ka ninsaalemd la rẽnda sɩda A Apoloos yaa bõe ta Poll ya bõe Bãmb yaa tʋmtʋmdb bal Wẽnnaam sẽn tall n kɩt tɩ yãmb tẽ a Zeezi n zems ne Zusoabã sẽn tees yãmb a soaba
Maam n sele ta Apoloos zãgs koom la yaa Wẽnnaam n kɩtd tɩ koodã bɩtẽ
Woto ka ned ning sẽn sela wã la bũmb ye Ka ned ning sẽn zãgsa koomã me n yaa bũmb ye Yaa Wẽnnaam soab ning sẽn kɩtda tɩ koodã bɩtẽ wã n yaa bũmbu
Ned ning sẽn sela wã la ned ning sẽn zãgsa koomã yaa yembr bala la ned fãa na n deega a keoor wa zems a tʋʋmde
Bala tõnd yaa tʋmdntaas ne Wẽnnaam Yaa yãmb la Wẽnnaam Pʋʋgo Wẽnnaam roogo
Wẽnnaam nimbãanzoeerã b sẽn maana yĩnga mam yẽbga roogã wa tãnmet sẽn tar yam la ned a to waa n mee yẽbgrã zugu La bɩ ned fãa gũus ne a sẽn met toto yẽbgrã zugã
Bala ned baa a yembr ka tõe n yẽbg yẽbgr a to tɩ ka sẽn bea wã ye sẽn dat n togs ta Zeezi Kiris bala
La ned sã n me yẽbgkãng zug ne sãnem wall wanzuri wall kug buud sẽn be yõodo wall raado wall yamdo wall moodo ned fãa tʋʋmd na n pukame
Bala daarãa na n kɩtame tɩ b bãnga Tɩ bõe bugmẽ la ned fãa Tʋʋmd na n puki la bugmã na n maka ned fãa tʋʋmd n ges a sẽn yaa ne bũmb ninga
Bugmã sã n ka rɩ tʋʋmd ned sẽn maan yẽbgkãng zugã sẽn tʋma wã na paam keoore
La bugmã sã n dɩ tʋʋmd ning ned sẽn maane na n yɩɩ bõn ne a soaba Soabkãng na n paama fãagre la a na yɩɩ wa ned sẽn pɩʋʋg bugum n põse
Yãmb zɩ tɩ yãmb yaa Wẽnnaam doogo la tɩ Wẽnnaam sɩɩgã bee yãmb pʋgẽ la
Ned sã n sãam Wẽnnaam doogã Wẽnnaam na n sãama a soaba Bala Wẽnnaam doogã welga toore la yaa yãmb la rokãngã
Bɩ ned da belg a meng ye Ned yãmb sʋkã sã n tagsd ta tara dũni yam bɩ a lebg yalma ta tõe n lebg yam soaba
Bala dũni yam yaa yalemd wẽnnaam taoore Dẽ n kɩt tɩ b gʋls n yeel tɩWẽnnaam yõkda yam dãmbã b sɩlmã pʋga
B leb n gʋlsame n yeel tɩZusoabã mii yam dãmba sẽn tagsd n lebd zĩig ningan miẽ tɩ b tagsgã yaa zaalem bala
Dẽ bɩ ned baa a yembr da teeg ned n na n bao waoogr ye Bala bũmba fãa yaa yãmb dẽnda
A Poll woo a Apoloos woo a Sefaas woo dũni wã woo vɩɩmã woo kũumã woo bũmb nins sẽn be moasã wã woo bũmb nins sẽn wat taoorã woo fãa yaa yãmb dẽnda
Tɩ yãmb ya Kiris rẽnda tɩ Kiris ya Wẽnnaam dẽnda
Woto yĩnga gesy tõnd wa Kiris tʋmtʋmdba Wẽnnaam sẽn ning b yelsoalmãa yell b nusẽ
B sẽn dat bũmb ning yelgɛtb nengẽ bala yaa tɩ b yãnd tɩ b maanda sɩd ne b tʋʋmde
Ne maam ka yell ne maam tɩ yãmba wall dũni bʋkaoodb bʋ mam bʋʋd ye Mam me ka kaood n meng bʋʋd ye Bala bũmb ka zɩsg mam sũurã ye
La ka rẽnda yĩng la mam zemsr ye Sẽn kaooda mam bʋʋd yaa Zusoabã
Woto yĩnga da kaoy bũmb baa fɩ bʋʋd tɩ wakatã nan ka ta ye tɩ Zusoabã waoong nan ka ta ye Bãmb sã n wa b na n puka bũmb ning sẽn solg lik pʋgẽ wã la b na n kɩtame tɩ bũmb nins nebã sẽn dag n saag b sũyã pʋsẽ wã pugsi Wakatkãnga Wẽnnaam n na n pẽg ned kam fãa
M babiisi mam dɩka mamskãens n bilg maam ne a Apoloos yellã yãmb wʋmb yĩnga Woto tõnd yĩnga yãmb na zãms n bãnge n da wa n maan tɩ yõsg bũmb ning sẽn gʋlsã ye la yãmb ned baa a yembr ka na n tong ned a yembr poore n wa waoog a menga n paoog ned a to wã ye
Bala bõe n welgd foom ne f taabã Bõe la fo tar tɩ ka ned n kõ foom La sã n yaa tɩ yaa ned n kõ foom bõe tɩ f waoogd f meng wa f ka reega ned nengẽ
Yãmb zoee n tɩgame yãmb zoee n yaa arzegs rãmba yãmb sɩngame n dɩt naam tɩ tõnd kaẽ ye Wẽnd na kɩt tɩ y sɩd rɩ naam tɩ tõnd me tõe n naag yãmb n dɩ naamã
Bala mam tẽedame tɩ Wẽnnaam kɩtame tɩ tõnd sẽn ya tʋmtʋmdba yɩ nebã fãa zʋʋre la neb bʋʋd sẽn kao tɩ b zems kũum b sẽn kɩt tɩ tõnd lebg bõngets dũni rãmb yĩnga la malegs yĩnga la ninsaalb yĩngã yĩnga
Kiris yĩnga tõnd yaa yalemba la yãmb yaa yam dãmb Kiris pʋgẽ tõnd yaa pãnkomsem dãmba la yãmb tara pãnga Yãmb bee waoogre la tõnd paamda paoogre
Hal tɩ ta moasã kom la koyũudu la naongo la pãbre la yeebg tara tõndo
Tõnd tʋmda ne d nus n yaadẽ Nebã tʋʋda tõndo la tõnd ningdbla barka Neb namsda tõndo la tõnd sakda rẽnda
Hal tɩ ta moasã neb kãnegda tõndo la tõnd belsda nebã Tõnd lebga wa sagd dũni neb nifẽ ned baa a yembr sẽn ka rata
Mam ka gʋlsd yãmb yõwã n na n ning yãmb yãnd ye Mam keoogda yãmba yãmb sẽn yaa m komnongdsã yĩnga
Sɩd me ba yãmb sã n paam tɛtb tus piig Kiris pʋgẽ yãmb ka tar barãmb wʋsg ye Bala yaa maam n dog yãmb a Zeezi Kiris pʋgẽ koenoogã maasem yĩnga
Woto yĩnga mam sagenda yãmba Yɩy mam togsntaase
Bõnkãng yĩnga mam tʋma m binongr a Tɩmote sẽn maand sɩd Zusoabã pʋgẽ wã yãmb nengẽ Yẽnda na n tẽega yãmb sotũuds nins sẽn be Kiris pʋgẽ tɩ mam zãmsd nebã zĩig fãa wẽnd dotã fãa pʋsã
Neb kẽer wuka b mense wa mam sã n da ka tog n wa yãmb nengẽ ye
La sã n taa Zusoabã raabo bilf sã n paase mam na n waa yãmb nengẽ Mam na n gesa wukmmens rãmb kãens pãnga la ka b goamã yell ye
Bala Wẽnnaam soolma ka goam ye la yaa pãnga
Bõe la y rata Y ratame tɩ m wa y nengẽ ne sãbsg bɩ bɩ ne nonglem la ne sũbʋgsem yam
Wakat fãa d wʋmdame tɩ b gomd dẽgd sẽn maand yãmb sʋkã yelle Tʋʋmdẽgd ning sẽn maand yãmb sʋkã ned pʋs n pa yãt a buud buzẽmsã meng sʋk ye Yaa woto hal tɩ baa yãmb ned a yembr tara a ba paga
Tɩ yãmb yaool n wuk y mense Yãmb ka maan sũsãang wa kũum yĩnga tɩ b tõe n yiis ned ning sẽn maan a woto wã yãmb sʋk ye
Sã yaa ne maam baa mam yĩngã sẽn ka be be ne yãmbã la yaa m tagsgã n be ne yãmbã mam zoee n kaoo ned ning sẽn maana yellkãngã wã bʋʋdo wa m sã n da bee be
Bala Zusoab a Zeezi yʋʋrã yĩnga yãmb ne mam tagsgã naaga taaba ne tõnd Zusoab a Zeezi pãnga
Bɩ b bas ned a woto a Sʋtãan nugẽ ta yĩngã na sãame ta sɩɩgã na paam fãagr Zusoab a Zeezi daarãa
Bũmb ning yãmb sẽn dɩkd n waoogd y mensã ka neer ye Yãmb ka mi tɩ rãbɩll bilf bal kɩtdame tɩ zomnagdg tõr wuk la
Yiisy rãbɩlkʋdgã n bas y mens n lebg yɩlma tɩ y tõe n yɩ zomnagdpaalga rãbɩll sẽn ka be yãmb pʋgẽ wã yĩnga Bala b kʋʋ Kiris sẽn yaa tõnd Pakã maoongo
Woto yĩnga bɩ d maan tigrã la da yɩ ne rãbɩlkʋdgo wall ne zãmb la pʋtoog rãbɩll ye Bɩ yɩ ne pʋpeelem la sɩd bur sẽn ka rãbɩlle
Mam gʋlsa yãmb m sebrã pʋgẽ n yeely tɩ y da paam lagemntaar ne tʋʋmdẽgd maandbã ye
M ka yet tɩ y lak y mens zãng fasɩ ne dũnikãnga tʋʋmdẽgd maandbã wall ne yãobenebã la kãag n kõ m meng rãmba wall wẽndnaands pʋʋsdbã ye Sã n yaa rẽ na n yɩ tɩlɛ tɩ y yi n bas dũni
Mam sẽn gʋls yãmb bũmb ning moasã n yetẽ wã yaa tɩ y ra paam lagemntaar ne ned ning sẽn yet ta yaa yãmb babiiga n yaool n maand tʋʋmdẽgdo wall a ya yãobeneda wall wẽndnaands pʋʋsda wall nintʋʋda wall ned neng sẽn yilimd ne rãam wall kãag n kõ m meng soab ye Bɩ y pʋs n da naag ned a woto n dɩ ye
Bõe tɩ m na n kao kɛɛng neb bʋʋdo Ka neb nins sẽn be ne yãmbã bʋʋd la yãmb kaood sɩda
Wẽnnaam n na n kao kɛɛng nebã bʋʋdo Gʋlssõamyã yetame tɩDigy ninwẽngã n yiis y sʋkaTẽedb sẽn bʋʋd ne taab dũni bʋkaoodb taoore
Yãmb ned sã n tar yell ne ned a to a saagd n kẽnda neb nins sẽn ka sakd Wẽnnaamã nengẽ n bʋ nea bɩ bɩ yaa Kiris tẽedbã nengẽ
Yãmb ka mi tɩ ninsõamyã na n kaoo dũni bʋʋd la La sã n yaa tɩ yaa yãmb n na n kao dũni wã bʋʋdo dẽ yĩnga yaa paoogr ne yãmb tɩ kao yɛl sẽn ka a woto bʋʋd sɩda
Yãmb ka mi tɩ tõnd na n kaoo malegsã bʋʋd la Bõe tɩ tõnd ka na n kao vɩkãngã yɛlã bʋʋdo
Yãmb sã n yaool n tar yɛl ne taab vɩkãngã yɛl poorẽ yaa neb nins wẽnd doogã sẽn ka gomd b yellã la yãmb kɩtd tɩ b kao bʋʋdã
Mam yeta woto n na n ning yãmb yãnde Dẽ ned ba a yembr ka be yãmb sʋkã n tar yam n tõe n bʋ yɛl nins sẽn be a babiisã sʋkã bʋʋd wɛ
Babiig bʋʋda ne babiig a to neb sẽn ka tẽedb taoore
Yãmb sẽn bʋʋd ne taabã zoe n yaa kongr yãmb yĩnga Bõe tɩ yell sã n ka zemse yãmb ka yõkd y mens n tʋka Bõe tɩ yãmb ka basd bal tɩ b rɩk bũmb yãmb sẽn so
Yaa yãmb n maand sẽn ka zemse la y fãad neb a taaba la yaa yãmb babiisi
Yãmb zɩ tɩ neb nins sẽn maand sẽn ka zemsã ka na n paam Wẽnnaam soolem wa b rogempʋɩɩr laDa belgy y mens ye Tʋʋmdẽgd maandbã wẽnnaands pʋʋsdbã ninyoaadbã
wẽng maandbã raopã wall pagb sẽ gãe taabã wagda wã yãobeed dãmba sẽn yũudb rãam n tuumdẽ wã nintʋʋdbã fãadbã baa a yembr kõn paam Wẽnnaam soolma wa a rogempʋɩɩr ye
Yãmb neb kẽer yaool n dag n yaa a woto La yãmb paama pekre b kɩtame tɩ yãmb lebg sõama b kɩtame tɩ yãmb zemse tõnd Zusoab a Zeezi Kiris yʋʋrã maasem yĩnga la ne tõnd Wẽnnaamã Sɩɩg pãngaYoob bʋʋdo
Mam tara noor tɩ maan bũmb fãa la ka bũmba fãa n be yõod ye Mam tara noor tɩ maan bũmb fãa la mam ka na n sak n kẽ bũmb baa a yembr yembdẽ ye
Rɩɩb yaa pʋg yĩnga la pʋg yaa rɩɩb yĩnga La Wẽnnaam na n sãama b yiibã fãa Yĩngã ka tʋʋmdẽgd yĩng ye a yaa Zusoabã yĩnga la Zusoabã yaa yĩngã yĩnga
Wẽnnaam sẽn vʋʋga Zusoabã na n vʋʋga tõnd me ne b meng pãngã
Yãmb zɩ tɩ yãmb yĩnga yaa Kiris will la Dẽ wã mam na n dɩka Kiris wilã n kɩt tɩ lebg pʋgyoodr willi
Nokoeemd ka be tɩ yaa ayo ye Yãmb zɩ tɩ ned sẽn lagem ne pʋgyoodr lebga yĩng a yembr nea la Bala b yeelame tɩBãmb b yiibã na n lebga yĩng a yembre
La ned ning sẽn loe ne Zusoabã lebgda sɩɩg a yembr ne bãmba
Zoey yoobo Yelwẽnd a to ninsaal sẽn maand ka be a yĩngã pʋgẽ ye La ned ning sẽn maand yoob beegda a meng yĩnga
Yãmb zɩ tɩ yãmb yĩnga yaa Sɩɩgsõng roogo Sɩɩgsõng yãmb sẽn deeg Wẽnnaam nengẽ la tɩ yãmb ka leb n so y meng la
Bala b lebs n daa yãmb toogo Woto yĩnga waoogy Wẽnnaam ne y yĩngã la ne Sɩɩgã sẽn yaa Wẽnnaam dẽndã
Ne bũmb ning yãmb sẽn gʋls maam n gom a yellã yaa sõama rao yĩng ta ra sɩɩs pag ye
La sẽn na yɩl tɩ ned ra maan yoobo bɩ ned fãa paam a paga tɩ pag fãa paam a sɩda
Bɩ sɩdã kɩs pagã bũmb ning a sẽn tog n kisa wã la tɩ pagã me maan a woto ne a sɩdã
Pag ka tar noor ne a mengã yĩng ye yaa a sɩdã n tar noor ne Raoã me ka tar noor ne a mengã yĩng ye yaa a pagã
Bɩ ned fãa ra mong a to sã n ka tɩ y zemsa taab noore wakat bilf yĩnga tɩ y tõe n paam weer n pʋʋs Wẽnnaam Rẽ sã n loog bɩ y leb n bao taaba ta Sʋtãan da wa n mak yãmba y sẽn ka tõe y meng yĩng ye
Mam sẽn yet woto wã ka tõog ye yaa sore
Mam datẽ lame tɩ raopã fãa yɩẽ wa maam La ned fãa deegda a kũun Wẽnnaam nengẽ ta zagl rẽnd ya woto ta zagl me rẽnd ya bũmb a to
Sã n yaa neb nins sẽn ka yi kãadmã la pʋgkõapã mam yetb lame tɩ b sã n kell n pa wa mam sẽn yaa a soabã yaa sõama
La b sã n ka tõe b mense bɩ b kẽ kãadem Bala b sẽn na n kẽ kãadem n são b sẽn na n kẽnd tɩ yõogdba
La neb nins sẽn kẽ kãadmã mam yetb lame la ka maam n yetb ye yaa Zusoabã tɩ pag da yi n bas a sɩd ye
La a sã n yi n basa bɩ a kell n zĩnd a yembre wall a maneg a yell nea
La neb a taabã m yetb lame ka Zusoabã ye D babiig sã n tar pag ta ka tẽeda n yaool n sak n na n zĩnd ne yẽnda bɩ a ra riga ye
La pag sã n tar sɩd ta ka tẽeda n yaool n sak n na n zĩnd ne yẽnda bɩ a da riga ye
Bala pagã kɩtame ta sɩdã sẽn ka tẽedã lebg ninsõngo la d babiraoogã me kɩtdame ta pagã sẽn ka tẽedã lebg ninsõngo Sã n ka rẽ yãmb kambã na n yɩɩ bõndẽgdo tɩ b yaool n yaa ninsõamyã
Sẽn ka tẽeda wã sã n welge bɩ a welge Sã n yɩ a woto bũmb ka loet babiraoogã bɩ babipoakã ne a to wã ye Wẽnnaam boola tõnd tɩ d vɩɩmd laafɩ pʋgẽ
Sɩd me paga fo na n yɩɩ wãn n bãng f sã n na n fãaga f sɩda Walla sɩda fo na n yɩɩ wãn n bãng f sã n na n fãaga f pagã
Sẽn be bala bɩ ned fãa kẽn wa pʋɩɩr ning Wẽnnaam sẽn pʋɩ n kõa wã la wa boolg ning a sẽn paam Wẽnnaam nengẽ wã Yaa woto la mam yet wẽnddotã fãa pʋgẽ tɩ b maane
Wẽnnaam sẽn wa n bool yãmbã sã n mikame tɩ y rag n yaa zũnga bɩ y kell n yɩ zũnga La sã n yaa tɩ y rag n yaa moaaga bɩ y ra kɩt tɩ b kẽesy bãong ye
Bãong kõom ka fɩ la moonem me ka fɩ Yaa Wẽnnaam noyã sakr la b geenda
Bɩ ned fãa kell n pa wa a sẽn dag n yaa toto wakat ning a sẽn paam boolgã
Wẽnnaam sẽn wa n bool foomã rẽ tɩ f yaa yamba Da maan yɩɩr ye La f sã n tõe n paam lohorem da bas tɩ loog ye
Bala yamb ning sẽn paam boolg Zusoaba pʋgẽ a lebga Zusoaba burkĩna Woto me burkĩn ning b sẽn boolã yaa Kiris yamba
B lebs n daa yãmb toogo Bɩ y da leb n lebg ninsaalb yembs ye
M babiisi bɩ ned kam fãa kell n pa n sẽn dag n yaa toto wakat ning b sẽn boola wãPakuilndãmbã yelle
Sã n yaa ne pakuilndãmba yelle mam ka tar sẽn yit Zusoabã nengẽ ye Maam ned Wẽnnaam sẽn kɩt ta maand sɩd bãmb nimbãanzoeerã yĩngã n wilgd m tagsgo
Yɛl nins sẽn be moasã wã yĩnga ad bũmb ning mam sẽn tẽed tɩ yaa sõama Yaa sõama tɩ rao kell n yɩ a woto
Fo tara paga Da bao tɩ welg nea ye Fo ka tar paga Da bao pag ye
Fo sã n yi kãadem kõn yɩ yelwẽnd ye Pakuil sã n yi kãadem kõn yɩ yelwẽnd ye La ninbãmb na n paama yelpakre mam yaool n baooda yãmb sõngre
M babiisi ad bũmb ning m sẽn yeta mam yetame yaa Weerã yaa koɛɛga Sẽn sɩng ne moasã bɩ neb nins sẽn tar pagbã yɩ wa neb sẽn ka tar pagba
tɩ neb nins sẽn yãbd yɩ wa neb sẽn ka yãbdã tɩ neb nins sẽn maand sũnoogã yɩ wa neb sẽn ka maand sũnoog ye tɩ neb nins sẽn daad yɩ wa neb sẽn ka tar ye
La tɩ neb nins sẽn zaeegd ne dũni wã yɩ wa b sẽn sɩd ka zaeegd nea ye Bala dũnikãnga sẽn yaa toto wã loogdame
Mam yaool n datame tɩ yãmb yɩ neb sẽn ka maand yɩɩr ye Ned ning sẽn ka yia kãadem Zusoabã yell n paka a sẽn na n maan toto n ta Zusoabã yam
Sẽn yia kãadem dũni yɛl yell n paka a sẽn na n maan toto n ta a pagã yam
La a pʋɩɩ zĩis a yiibu Woto me pag sẽn ka tar sɩda la pakuili yaa Zusoabã yell n pakba tɩ b tõe n yɩ ninsõamyã b yĩngã pʋgẽ la b sɩɩgã pʋgẽ me Sẽn kuila sɩda dũni yɛl n paka a sẽn na n maan toto n ta a sɩda yam
Mam sẽn gomd woto wã yaa yãmb sõngr yĩnga Ka tɩ bẽd yãmb ye yaa sẽn na yɩl la yãmb maan sẽn zemse n na n sõngy tɩ y loe y meng ne Zusoabã tɩ taktɩmtak ka beẽ ye
Ned sã n tags ta pakuil sã n yõsg sɩd wakat yaa yãnde n dat n kuilsa bɩ a maan a sẽn data Rẽ ka yelwẽnd ye Bɩ d yi kãadem
La sẽn yasa kãenkãe n mi a sẽn dat tɩ modgr kaẽ yẽnda sã n yãk yam a sũurẽ ta na n basa a biig a yiri soabkãng maana neere
Woto sẽn kõa a biig sɩd maana neere sẽn ka kõa a biig sɩd maanneer n yɩɩda
Pag loee ne a sɩda a sɩdã vɩɩm tɛka La a sɩdã sã n ki a tara noor tɩ leb n kuil ned ning a sẽn data la sẽn be tog n yɩɩ Zusoabã pʋgẽ
La ne maam mam yetame ta sã n kell n pa a woto a sũur na yɩ noog n yɩɩda Mam me yaool n tẽedame tɩ m tara Wẽnnaam SɩɩgãMaoong nemdo
Sã n yaa ne maand nins sẽn kʋ tẽnkugã nemdã yelle tõnd fãa miime tɩ d tara bãngre Bãngr wata ne wukmmenga la nonglem sõngdame
Ned sã n tagsd ta mii bũmbu a ket n ka mi tɩ sek ye
La ned sã n nong Wẽnnaam Wẽnnaam mia lame
Sã n yaa ne maandã b sẽn kʋ wẽnnaandsã nemd wãbr yelle tõnd miime tɩ wẽnnaandg ka be dũni ye la tɩ Wẽnnaam a yembr bal n be
Bala baa ne bũmb nins sẽn be yĩngr wall tẽng zug tɩ b boond tɩ wẽnnaamdãmbã la wẽnnaamdãmbã ne zusobendãmba sõor waooga
Ne tõndo Wẽnnaam a yembr bal n be n yaa ba Bũmb fãa yita bãmb nengẽ tõnd yaa bãmb dẽnda La zusoab a yembr tãa n be a Zeezi Kirisi soab ning maasem yĩng bũmb fãa sẽn be la tõnd sẽn be
La ka nebã fãa n mi bõnkãng ye Sɩd me neb kẽer yam sẽn ket n togl wẽnnaandsã wãbda nemkãens sẽn yɩ maoongã La bũmbkãng rẽgemda bãmb sũbãngrã sẽn ka pãngã
Ka rɩɩb n na n pẽneg tõnd ne Wẽnnaam ye Tõnd sã n ka rɩta bũmb ka paoog tõnd ye La tõnd sã n dɩta a ka paasd tõnd fʋɩ
Baoosgo bɩ y gũus tɩ yãmb lohormã da wa n lebg kuglakdg neb nins sẽn ka pãnga yĩng ye
Bala ned sã n yãnd foom a tar bãngrã tɩ f zĩ wẽnnaandg karendoogẽ n dɩtẽ rẽ yĩnga a sũbãngrã sẽn ka pãngã ka na n kɩt ta me wãb maand sẽn kʋ wẽnnaandsã nemdo
Woto fo bãngrã kɩtame tɩ ka pãng soabã babiig ning Kiris sẽn ki a yĩngã sãame
Fo sã n maan yelwẽnd a woto n beeg f babiisã tɩ b sũbãngrã sẽn ka pãngã lak foom fo beega Kirisi
Yaa woto n kɩt tɩ rɩɩb sã n yaa kuglakdg m babiig yĩnga mam kõn leb n wãb nemd laelae tɩ m da wa n kɩt tɩ m babiig lʋɩ ye
Mam ka tar lohorem la Mam ka tẽntʋmd la Mam ka yãnd d Zusoab a Zeezi la Yãmb ka mam tʋʋmd Zusoabã pʋgẽ biis la
Mam sã n ka tẽntʋmd neb kẽer yĩnga mam yaa tẽntʋmd yãmb yĩnga Yãmb yaa mam sẽn yaa Zusoabã tẽntʋmdã tʋʋmd kaset bãnde
Gomd ning mam sẽn tar n leokd neb nins sẽn bʋʋd ne maamã yaa woto
Tõnd ka tar noor tɩ dɩ la d yũ la
Tõnd ka tar noor tɩ peeg d tão n maan d paga wa tẽntʋmdb a taaba la Zusoabã babiraopa la a Sefaas sẽn maanã la
Bɩ yaa maam bal ne a Barnabaas n ka tar noor tɩ tʋme
Ned a ãnda n be sodaarẽ la a get a meng yelle Ãnda n send reezẽ tɩɩga n ka rɩt a biisi Ãnda n kɩɩmd rũms n ka yũud b bĩisim
Dẽ yĩnga yaa mam sẽn yaa ninsaalbã yĩng la m gomd a woto Tõogã meng ka gomd a woto sɩda
Bala b gʋlsa a Moyiis tõogã pʋgẽ n yeeleNaaf ning sẽn pãbda koodã zɛɛgẽ wãda ning a noor yʋk yeNaafã yell n pak Wẽnnaam bɩ
Bɩ yaa tõnd yĩng bal la b gom yã Nyẽe Yaa tõnd yĩng la b gʋls rẽnda Sẽn kooda tog n koo ne saagre la sẽn pãbda koodã me tog n pãbda ne saagr ta na n paama a pʋɩɩre
Sã n yaa tɩ tõnd bʋda sɩɩgã arzegs yãmb yĩnga rẽ yĩnga tõnd sã n tigsd yãmb arzegsã yõsgame sɩda
Neb a taab sã n dɩt yãmb yõodo ka tõnd n pʋs n tog n dɩ n yɩɩda La tõnd ka maan wa noor ning d sẽn tarã ye Ayo tõnd sakda fãa tɩ d da wa ning gɩdgr Kiris koenoogã taoor ye
Yãmb ka mi tɩ neb nins sẽn maandb Wẽnnaam tʋʋmdã wẽnd doogã n dɩlgdba la tɩ neb nins sẽn tʋmd tẽnkugrẽ wã paamda pʋɩɩr bũmb nins b sẽn yõogd tẽnkugrã zugã pʋgẽ la
Woto me Zusoabã kõo noor tɩ koenoogã dɩlg neb nins sẽn moond koenoogã
Ne maam mam ka tʋm ne nokãens baa a yembr ye La mam ka gʋlsd a woto tɩ y na kõm ye Bala mam sẽn kiid n são Ned baa a yembr kõn yiis waoogr ning mam sẽn tar yelkãng pʋgẽ wã ye
Ne maam tɩ moon koenoogã ka waoogr baoob ye Wẽnnaam n yet tɩ m tɩ m moone Mam sã n ka moon koenoogã toog n na n paam maam
Mam sã n moon ne yamleoogo mam paamda a keoore La mam sã n moona modgr yĩnga yaa tʋʋmd b sẽn dogl m zugu
Mam keoor la bʋgo Yaa tɩ m sã n moond koenoogã bɩ m moona zaalem n ka reeg bũmb nins koenoogã sẽn kõt maam newã ye
Bala baa ned a yembr sẽn ka so maamã mam maana m meng tɩ yɩ nebã fãa tʋmtʋmda tɩ m tõe n paam neb fãa sõor m sẽn tõe n paam n yɩɩda
Ne Zʋɩfrãmbã mam yɩɩ wa Zʋɩfe tɩ m tõe n paamba Ne neb nins a Moyiis tõogã sẽn loe wã mam yɩɩ wa ned a Moyiis tõogã sẽn loe la a Moyiis tõogã yaool n ka loe maam tɩ m tõe n paam neb nins tõogã sẽn loe wã
Ne neb nins sẽn ka be tõogã pʋgẽ wã mam yɩɩ wa ned sẽn ka be tõogã pʋgẽ ye la mam mengã yaool n ka ned sẽn be Wẽnnaam tõogã poorẽ ye mam bee Kiris tõogã pʋgẽ tɩ m tõe n paam neb nins sẽn ka be tõogã pʋgẽ wã
Ne neb nins sẽn be pãnkomsem pʋgẽ wã mam yɩɩ pãnkomsem soaba tɩ m tõe n paam pãnkomsem dãmbã Mam maana m meng tɩ yɩ bũmbã fãa nebã fãa yĩnga tɩ sẽn wa n yaa neng ning fãa bɩ m fãag neb kẽere
Mam maanda bũmba fãa koenoogã yĩnga tɩ m tõe n paam pʋɩɩr a pʋgẽ
Yãmb zɩ tɩ neb nins sẽn zoet zoeesã zĩigẽ wã nebã fãa n zoeta la tɩ yaa ninyend tãa n deegd keoorã la Bɩ y zoe y sẽn na zoe toto n paam keoorã
Ned ning sẽn yõgd maoor modgda a meng n basd bũmb kẽere Bãmb maanda a woto n dat maanf sẽn sãamda la tõnd maandame n dat maanf sẽn ka sãamd ye
Mam yẽ mam zoetame la ka wa ned sẽn ka mi a sẽn dabdẽ ye Mam lobda nuggila la ka tɩ pãb pemsem ye
Ayo mam namsda m yĩngã sõama n kɩtdẽ ta sakdma m sẽn zoet dabeem tɩ mam sẽn moon neb a taabã bɩ b ra wa n yeel tɩ mam ka zems ye
M babiisi mam ka rat tɩ yãmb zɩ yelkãngã ye Tõnd barãmba fãa zĩnda sawadgã tẽngre b fãa pɩʋʋga kokãsengã pʋga
a Moyiis pʋgẽ b fãa paama lisg sawadgã ne kokãsengã pʋgẽ
b fãa rɩɩ sɩɩg rɩɩb a yembre
la b fãa yũu sɩɩg bõnyũudl a yembre Bala b fãa ra yũuda koom sẽn yit pĩig sẽn da pʋgd bãmbã pʋgẽ la pĩkãng ra yaa Kirisi
La bãmb neb wʋsg ka ta Wẽnnaam yam ye Bala b kii weoogẽ wã
Bõnkãens yaa mamsg tõnd yĩnga tɩ tõnd da wa paam datemwẽns wa bãmb sẽn dag n paamã ye
Da yɩy wẽnnaands pʋʋsdb wa bãmb neb kẽer sẽn dag n yɩ tɩ b gʋls n wilgã ye B yeelame yaaNebã zĩndame n na n dɩ la b yũRẽ poore b yikame n na n noog b sũuri
Tɩ d da maan rẽgd wa bãmb neb kẽer sẽn maane tɩ neb tus pisi la a tã ki daar a yembrã ye
Tɩ d da mak Zusoabã wa bãmb neb kẽer sẽn makba tɩ wiis sãamba ye
Da yẽgmy wa bãmb neb kẽer sẽn maane tɩ sãamdã sãamba ye
Bõnkãens paama bãmba tɩ yɩ mamsgo la b gʋlsame n na n keoog tõnd dãmb sẽn mi tɩ wakatã taa a saabã
Woto yĩnga bɩ ned ning sẽn tagsd ta yasa yĩngrã gũus n da wa lʋɩ ye
Makr baa a yembr sẽn nan ka mak ninsaal ka mak yãmb ye Wẽnnaam yaa sɩd maanda la b ka na n sak tɩ yãmb paam makr sẽn yɩɩd y pãng ye La makr sã n wa Wẽnnaam na n kõo yãmb manesem y sẽn na maan n yi tɩ yãmb tõe yals makrã pʋgẽMaand sẽn kʋ wẽnnaandsã nemd rɩɩb yelle
Woto yĩnga m Zonongdse zoey wẽnnaands pʋʋsgo
Mam sẽn gomd ne yãmbã yaa wa ne neb yam sẽn vɩ Yãmb mens tags bũmb ning mam sẽn yetã yelle
Bark bõnyũudlã tõnd sẽn ningd barkã a ka kɩtd tɩ tõnd paam lagemntaar ne Kiris zɩɩmã sɩda Burã tõnd sẽn kaoodã a ka kɩtd tɩ tõnd paam lagemntaar ne Kiris yĩngã sɩda
Burã sẽn yaa a yembrã tõnd sẽn yaa wʋsgã d yaa yĩng a yembre Bala tõnd fãa wãbda bur a yembre
Gesy neb nins sẽn yaa Israyɛll neb ne yĩng yellã Neb nins sẽn wãbd dũms nins b sẽn tall n maan maandã nemdã b ka tar lagemntaar ne tẽnkugrã sɩda
Mam yetame tɩ bõe Mam yetame tɩ maandã sẽn kʋ wẽnnaandsã nemdã yaa bũmb la Bɩ tɩ wẽnnaandg yaa bũmbu Baa bilfu
Maoongã sẽn kʋʋdã yaa zĩndãmb yĩnga la ka Wẽnnaam yĩng ye La mam yaool n ka rat tɩ yãmb paam lagemntaar ne zĩndambã ye
Ka tõe n yũud Zusoabã bõnyũudlã la y yũud zĩndãmbã me rẽnd ye Yãmb ka tõe n naag n dɩt Zusoabã dɩɩbo la y leb n naag n dɩt zĩndãmb dɩɩb ye
Dẽ yĩnga tõnd datame tɩ Zusoabã sũkiir yik la Dẽ yĩnga tõnd pãng yɩɩda bãmb la
Noor beeme tɩ maan fãa la ka bũmb fãa n be yõod ye Noor beeme tɩ maan bũmb fãa la ka fãa n sõngd ye
Bɩ ned baa a yembr da bao a meng sõngr ye a bao a to rẽnda
Sũur kaset yĩnga bɩ y rɩ bũmb ning fãa sẽn koosd raagẽ n da sok a kibar ye
Balatẽngã yaa Zusoabã n sola bũmb nins fãa sẽn be a pʋgẽ wã meyaa bãmb n so
Ned sẽn ka tẽed sã n bool yãmb tɩ y wa rɩ tɩ yãmb sak n kẽnge sũur kaset yĩnga bɩ y rɩ bũmb ning fãa a sẽn kõt yãmbã n da sok a kibar ye
La ned sã n yeel yãmb tɩ Yõwã yɩɩ maoongo bɩ y ra rɩ soab ning sẽn pĩnd n wilg yãmbã yĩnga la sũur yĩng me
Mam sẽn gomd sũur kasetã yellã ka yãmb sũur kasetã ye yaa ned a to wã rẽnda Sɩd me bõe yĩng tɩ sũur kaset sẽn ka mam dẽnd na n wa kao mam lohorem bʋʋdo
Mam sã n pʋʋs Wẽnnaam bark la m dɩ bõe yĩng tɩ b na n kãn maam ne bũmb ning mam sẽn pʋʋs bark a yĩnga
Yãmb sã n dɩtẽ wall y yũuda wall bũmb ning fãa y sẽn maanda maany fãa Wẽnnaam waoogr yĩnga
Da yɩy kuglakdg sẽn kab Zʋɩfrãmbã yĩnga wall Zʋɩfrãmbã yĩnga wall Wẽnnaam nintũusdsã yĩng ye
Wa mam me sẽn maand sẽn noom nebã n ka baood m meng nafre la yaa neb wʋsgã rẽndã tɩ b tõe n paam fãagrã
Yɩy mam togsntaase wa mam meng sẽn yaa Kiris togsntaagãPagb yelmanesem kaoreng pʋgẽ
Mam pẽgda yãmba yãmb sẽn tẽr mam yell bũmb fãa pʋgẽ wã yĩnga la tɩ yãmb sakd bũmb nins mam sẽn yeel yãmb tɩ y maanã
Mam yaool n datame tɩ yãmb bãng tɩ Kiris yaa rao fãa Zusoaba la dao yaa pag zusoaba la tɩ Wẽnnaam yaa Kiris Zusoaba
Rao ning fãa sẽn lud a zug n pʋʋs wall a togs bãngr goam paoogda a Zusoabã
La pag fãa sẽn ka lud a zug n pʋʋs wall a togs bãngr goam paoogda a Zusoabã Yaa wa a sẽn põng a zugu
Pag sã n ka teeg a zug peende bɩ a wõrs a zoobdã me La sã n yaa tɩ pag zoobd wõrsg wall a zug põngr yaa yãnde bɩ a teeg peende
Dao ka tog n teeg peend ye a sẽn yaa Wẽnnaam ziir la b wẽnegã yĩnga La pag yaa dao ziiri
Sɩd me ka pag la b yãk n naan dao ye la yaa rao la b yãk n naan paga
La b ka naan rao pag yĩng ye yaa pag la b naan dao yĩnga
Dẽ n kɩt tɩ pag tog n ning ned sẽn soa yẽnda wã bãnd a zugẽ malegsã yĩnga
Baoosgo Zusoabã pʋgẽ pag ka be tɩ rao kaẽ ye la rao ka be tɩ pag kaẽ ye
Bala a wa b sẽn yãk rao pʋgẽ n naan pagã yaa pag me n dog raoa la fãa yita Wẽnnaam nengẽ
Yãmb mens tags n gese rẽ yĩnga segdame tɩ pag pʋʋs Wẽnnaam n ka teeg a zug peende
Vɩɩmã meng sẽn yaa toto wã ka zãmsd tõnd tɩ yaa yãnd ne rao tɩ paam zoobwogdo
la tɩ pag sã n tar zoobwogdo bee neer nea sɩda Sɩd me b kõala zoobdã tɩ lud a zugã wa peende
Ned sã n minim kɩɩsgo tõnd yẽ ka minim a woto la Wẽnnaam doogã me ka minim yeZusoabã kũum tẽegr sẽn maand totoMat Mark Luk
Mam sẽn kõt yãmb koekãensã wã bũmb ning mam sẽn ka pẽgda yaa tɩ yãmb sẽn tigimdã ka tɩ y na yɩ sõama n yɩɩd ye yaa tɩ yɩ wẽng n yɩɩda
Pipi mam wʋmdame tɩ yãmb sã n wa n tigim taaba welgr n be yãmb sʋka la mam tẽeda koekãng bilfu
Yaa tɩlɛ tɩ welgr sɩd zĩndi tɩ b na bãng neb nins sẽn zems pẽgr yãmb sʋkã
Dẽ yãmb sẽn tigimd taabã ka tɩ rɩ Zusoabã rɩɩb ye
Bala kẽer sẽn dengd b taab n dɩtẽ rɩta b mens rɩɩbo tɩ nina zĩ ne kom tɩ nina neng yilimd ne rãam
Yãmb ka tar yiy n na n dɩt be la y yũud be la Bɩ yãmb ka nand Wẽnnaam doogã la y rat n paoog neb nins sẽn ka tar bũmbã Mam na n yeela yãmb tɩ bõe Mam na n pẽga yãmba Yelkãngã pʋgẽ yẽ mam kõn pẽg yãmb ye
Bala bũmb ning mam sẽn taas yãmbã mam deega la Zusoabã nengẽ Yʋng ning b sẽn yõk a Zeezi n kõ wã Zusoab a Zeezi dɩka buri
n pʋʋs Wẽnnaam barka n yaool n kaoa n yeele Yõwã yaa mam yĩng mam sẽn kõt yãmba Maandy woto n tẽegd mam yelle
B sẽn dɩ n sa me a Zeezi dɩka bõnyũudlã n yeele Bõnyũudlkãngã yaa kãabpaalg sẽn kãab mam zɩɩmã pʋgẽ Maandy a woto n tẽegd mam yell wakat fãa yãmb sẽn na yũa
Bala wakat ning fãa yãmb sẽn wãbd burkãngã la y yũud bõnyũudlkãngã yãmb wilgda Zusoabã kũum hal tɩ b lebg n wa
Yaa woto yĩng tɩ ned sã n wãb burã la a yũ Zusoabã bõnyũudlã ne paoogre a beegda Zusoabã yĩng ne b zɩɩmã
Woto yĩnga bɩ ned fãa fees a menga la a yaool n wãb burã la a yũ bõnyũudlã
Bala ned ning sẽn wãbd burã la a yũud bõnyũudlã la a ka nand Zusoabã yĩnga yaa bʋʋd a meng yĩng la a wãbd la a yũuda
Yaa rẽnda n kɩt tɩ bãadrãmb la komsrãmb yaa wʋsg yãmb sʋka la tɩ neb wʋsg kiime
Tõnd sã n dag n kaoẽ d meng bʋʋdo Wẽnnaam dag n kõn kaoẽ tõnd bʋʋd ye
La bʋʋd ning Wẽnnaam sẽn bʋʋdã pʋgẽ b sɩbgda tõndo tɩ b da wa n naag tõnd ne dũni wã n sɩbg ye
Woto yĩnga m babiisi yãmb sã n tigim taab n na n dɩ Zusoabã kũum tẽegr dɩɩbã bɩ y yals n gũ taaba
Kom sã n tar neda bɩ a rɩ a yiri tɩ y da wa n tigim taab n bao sɩbgr n kõ y mens yeMam sã n wa wa m na ges yɛl a taabã yelle
M babiisi mam ka rat tɩ yãmb zĩnd zɩɩlem pʋgẽ Sɩɩgsõng kũunã yell wɛɛngẽ ye
Yãmb mii yãmb sẽn dag n ket n yaa ninzaalse tɩ yãmb sũyã loe ne wẽnnaands sẽn yaa mugsi tɩ y ka tõe n lak nebã
Yaa rẽ yĩng tɩ mam yet yãmb tɩ ned ka be Wẽnnaam Sɩɩgã sẽn na n tusa ta yeel tɩ kãab wẽng n be a Zeezi zug ye La ned baa a yembr me ka tõe n yeel ta Zeezi yaa Zusoaba sã n ka Sɩɩgsõng n kɩt ta yeel ye
Kũunã yaa toaytoaya la yaa Sɩɩg a yembr n kõte
Tʋʋmã sẽn tʋmd toto wã yaa toaytoaya la yaa Zusoab a yembr yĩng la b tʋmda
Tʋʋmã yaa toaytoaya la yaa Wẽnnaam a yembr n tʋmd fãa nebã fãa pʋse
Sɩɩgã belem pukda ned kam fãa vɩɩmẽ nebã fãa sõngr yĩnga
Sɩd me Wẽnnaam Sɩɩgã kõta ned a yembr yam gomde n kõ ned a to bãngr gomde la yaa Sɩɩg a yembr n maand rẽ
Sɩkãng kõta ned a to tẽebo n kõ ned a to maagr kũuni la yaa Sɩɩg a yembre
Wẽnnaam Sɩɩgã kõta ned a to bõnbãn maaneg kũuni n kõ ned a to pĩndnbãngr gomde n kõ ned a to pãntõog tɩ bãng sɩɩsã n welg taaba n kõ ned a to gomzẽn buud toaytoaya la ned a to gomzẽn deesgo
Yaa Sɩɩg a yembr tãa n maand bõnkãensã fãa n pʋɩt kũunã n kõt ned kam fãa wa b sẽn data
Sɩd me a wa yĩng sẽn yaa yembr n yaool n tar wil wʋsgã la tɩ yĩngã wilã baa ne b sẽn yaa wʋsgã b yaa yĩng a yembr balã Kiris me yaa a woto bala
Bala yaa Sɩɩg a yembr pʋgẽ la b lis tõnd fãa Zʋɩfrãmba sẽn kab Zʋɩfrãmba yembse burkĩmba tɩ d tõe n lebg yĩng a yembre La tõnd fãa yũu Sɩɩg a yembr n yiis d koyũudu
Woto yĩng ka will a yembr bal ye yaa wil wʋsgo
Naoor sã n yeel tɩ yẽnda sẽn ka nugã yĩnga yẽnda ka yĩngã willi rẽ ka kɩtd ta ka yĩngã will ye
La tʋbr sã n yeel tɩ yẽnda sẽn ka nifã yĩnga yẽ ka yĩngã willi rẽ ka kɩtd ta ka yĩngã will ye
Yĩngã tõr sã n dag n yaẽ nifu tʋbr da na n bee yɛ La fãa sã n dag n yaẽ tʋbre yõor da na n bee yɛ
Ad Wẽnnaam ninga wilã yĩngã pʋgẽ wa b sẽn data
Yĩngã tõr sã n dag n yaẽ will a yembre yĩngã meng da na n beẽ la yɛɛnẽ
Woto wã yĩngã wil yaa wʋsgo la yaa yĩng a yembre
Nif ka tõe n yeel nug ta ka rat a sõngr ye la zug ka tõe n yeel nao ta ka rat b sõngr ye
Ayo ka woto ye yĩngã wil nins sẽn wẽnda b pãngã ka ta b taabã n tar yõod yĩngã pʋgẽ
La wil nins tõnd sẽn get tɩ b ka be waoogr n ta b taabã tõnd waoogdb lame n yɩɩda Woto yĩngã wil nins sẽn ka togd ne gesgã tõnd geta b yell sõama
la wil nins sẽn sakd gesgã ka baood tɩ d ges b yell woto ye Wẽnnaam sẽn ning yĩngã wilã toto wã b kɩtame tɩ wil nins sẽn ka tar waoogrã na paam waoogre
tɩ welgr da wa n zĩnd yĩngã pʋgẽ ye la tɩ wilã me na ges taab yelle
Yĩngã will a yembr sã n namsdẽ wil a taabã fãa naaga yẽnda n namsdẽ La a yembr sã n paam waoogre b fãa naagda yẽnda n kɩdemdẽ
Yãmb yaa Kirisã yĩnga la yãmb ned kam fãa yaa bãmb yĩngã wila
Wẽnnaam ninga neb b roogẽ wã pipi rãmb yaa tẽntʋmdbã tɩ Wẽnnaam norɛɛsdbã ya yiib rãmba tɩ karensaamdãmbã ya tãab rãmba Rẽ poore bõnbãn maaneg kũun n be tɩ maagr kũuni sõngr kũuni lʋɩ neb taoor kũuni gomzẽn buud toaytoay kũun n pʋgda
Dẽ yĩnga nebã fãa yaa tẽntʋmdb la B fãa yaa Wẽnnaam norɛɛsdb la B fãa yaa karensaamdãmb la B fãa maanda bõnbãn la
B fãa tara maagr kũun la B fãa gomda gomzẽn la B fãa reesda gomzẽn la
Baoy kũun nins sẽn yaa sõama n yɩɩdã La mam na n wilga yãmb sor sẽn yɩɩd a taaba fãa
Mam sã n tõog n gomd ninsaalb la malegsã goam buud fãa mam sã n ka tar nonglem mam yaa wa waag sẽn maand bʋʋre wall keoonf sẽn wẽeda
La mam sã n paam pĩndnbãngr goam kũuni la yelsoalma fãa bilgri la bãngr fãa la hal baa mam sã n tar tẽeb sẽn tõe n sers tãmse mam sã n ka tar nonglem mam ka fɩ
La mam sã n dɩk n paoongã fãa n pʋɩ tɩ naong rãmbã tõe n paam rɩɩbo mam sã n kõ m yĩngã tɩ b yõog bugum mam sã n ka tar nonglem rẽ fãa ka yõod ye
Nonglem tara sũmare nonglem sõngda neb a taaba a ka maand sũkiir ye Nonglem ka fʋʋmd a menga a ka maand wilgmmenga
a ka maand zãmb baa bilfu a ka baood a meng nafr bal ye a ka yikd a sũuri a ka bĩngd wẽng ning b sẽn maana wã a sũurẽ ye
a ka maand sũnoog ne katɩrlem ye Ayo A maanda sũnoog ne sɩda
a maanda sugr bũmb fãa yĩnga a tẽeda bũmb fãa a tara saagsõng ne bũmb fãa la a sakda bũmb fãa
Nonglem ka sɛt abada Pĩndnbãngr goam na sa gomzẽn na sa bãngr na sa
Bala tõnd sẽn bãngdã yaa wɛdgwɛdga la pĩndnbãngr goamã d sẽn togsdã yaa wedse
La sẽn zemsa zãngã sã n wa b na n sɛɛsa sẽn yaaa wedsã
Mam sẽn dag n yaa biigã mam goam dag n yaa yãag goamã mam tagsg dag n yaa yãag tagsgo Mam sẽn lebg raoã mam sɛɛsa bũmb nins sẽn dag n yaa yãadrã
Tõnd sẽn ne rũndã wã yaa wa nengɛtg pʋgẽ pulumpulum La wakat sã n ta tõnd na yãndb neng ne nenga Mam sẽn mi rũndã wã yaa wedse la wakat sã n ta mam na bãng bãmb wa bãmb sẽn bãng maamã
Moasã ad bũmb a tãab nins sẽn paadã yaa tẽebo la saagsõngo la nonglem La sẽn yaa kãseng bãmb sʋk n yɩɩdã yaa nonglem
Baoy nonglem Daty Sɩɩgsõng kũunã me la sẽn yɩɩd fãa bɩ y dat pĩndnbãngr goamã
Sɩd me sẽn gomda ne gomzẽn ka gomd ne ninsaalb ye a gomda ne Wẽnnaam Bala ned baa a yembr ka wʋmd a võor ye la Sɩɩgã kɩtame ta togsd yelsoalma
La sẽn togsda pĩndnbãngr goam gomda ne ninsaalbã n bɩɩsdba n sagendba n belsdba
Sẽn gomda gomzẽn bɩɩsda a menga Sẽn togsda pĩndnbãngr goamã bɩɩsda wẽnd doogã
Mam datame tɩ yãmb ned kam fãa gom gomzẽna la mam sẽn dat n yɩɩda yaa tɩ yãmb togs pĩndnbãngr goamã Sẽn togsda pĩndnbãngr goam yɩɩda sẽn gomda gomzẽnã sã n ka ta soab reesa lame tɩ wẽnd doogã tõe n paam bɩɩsg a pʋgẽ
M babiisi mam sã n wa yãmb nengẽ n tõdg a wa ne vẽnegr gomde wall bãngr gomde wall pĩndnbãngr gomde wall zãmsgo n gomd ne gomzẽna a yõod yaa bõe ne yãmba
Wa b sẽn na n peeb wall b wẽ teed sẽn ka tar vɩɩm wa wɩɩg wall pɛndga tɩ ka tũud sõama ned na n yɩɩ a wãn n bãng yɩɩl ning wɩɩgã sẽn peebdã wall pɛndgã sẽn wẽedã
Baorg sã n peebd tɩ ka vẽenega ãnda n na n segl a meng zabr yĩnga
Woto me yãmb sã n gomd goam neb sẽn ka wʋmd a võore nebã na n yɩɩ a wãn n bãng yãmb sẽn dat n togs bũmb ningã
Baa dũni pʋgẽ goam buudã sẽn yaa wʋsgã baa a yembr ka be n yaa sɩɩ tɩ ned ka wʋmdẽ ye
Woto gomd sã n gomd tɩ mam ka wʋmd a võore mam yaa ninzẽng sẽn gomda wã yĩnga la sẽn gomda wã me na n yɩɩ ninzẽng mam yĩnga
Woto yĩnga yãmb sẽn dat Sɩɩgsõng kũunã bɩ y kɩt tɩ yaa wẽnd doogã bɩɩsg yĩng la yãmb baoodb wʋsgo
Yaa woto yĩng tɩ ned ning sẽn gomd gomzẽn tog n pʋʋs n tõog n deesdẽ
Bala mam sã n gomd gomzẽna mam sɩɩgã yẽ pʋʋsdame la mam yamã ka maand baa fɩ
Woto wã m na n maana bõe Mam sɩɩgã na n pʋʋsdame la mam yamã me na n pʋʋsdame Mam sɩɩgã na n yɩɩndame la mam yamã me na n yɩɩndame
Fo sã n pʋʋsd Wẽnnaam bark ne f sɩɩgã ned ning sẽn zĩ ne nebã n kelgdẽ wã na n maana a wãn n leok tɩ ãmina fo bark pʋʋsgã yĩnga a sẽn ka wʋmd bũmb ning fo sẽn yetã
Yaa sɩd tɩ yãmb pʋʋsda Wẽnnaam bark sõama la ned a to wã ka paamd bɩɩsg a pʋgẽ ye
Mam pʋʋsda Wẽnnaam barka mam sẽn gomd gomzẽn n yɩɩd yãmb fãa wã yĩnga
La wẽnd doogẽ wã mam nong n goma goam a nu ne m yamã tɩ b tõe n kõ neb a taabã zãmsgo n yɩɩd tɩ gom goam tuspiig ne gomzẽna
Sã n yaa ne tagsg wɛɛngẽ bɩ y da yɩ wa kamb ye Yɩy wa kamb wẽng maaneg wɛɛngẽ la wa raop sẽn bɩ tagsgã wɛɛngẽ
B gʋlsa tõodã sebr pʋgẽ n yeeleZusoabã yeelame tɩ yaa ne buud a to nebãla ne sãamb noy la mam na n gom ne ninkãensãLa baa ne rẽnda b ka na n kelg maam ye
Woto yĩnga gomzẽnã yaa bãnd neb nins sẽn ka tẽedã yĩnga la ka Kiris tẽedbã yĩng ye La pĩndnbãngr goamã yaa bãnd Kiris tẽedbã yĩnga la ka sẽn ka Kiris tẽedbã yĩng ye
Woto wẽnd doogã neb fãa sã n tigim taaba tɩ nebã fãa gomd gomzẽna tɩ neb wa bal n na n kelge wall sẽn ka tẽedb sã n wa b kõn yeel tɩ yãmb yaa gãeems sɩda
La nebã fãa sã n togsd pĩndnbãngr goamã tɩ ned sẽn ka tẽeda wall kɛlgd bal wa nebã fãa goamã kẽeda lame b fãa bʋʋda yẽnda bʋʋdo
b pukda bũmb nins sẽn solg a sũurẽ Wakatkãnga a na n wõgemda Wẽnnaam taoor n waoog bãmba la a na n mooname n yeel tɩ Wẽnnaam sɩd bee yãmb sʋka
Woto wã m babiisi d na n maana a wãna Yãmb sã n tigim taaba ned sã n tar yɩɩlle wall saglgo wall vẽnegre wall gomzẽnga wall gomzẽn deesgo bɩ ned fãa maan a tʋʋmd nebã bɩɩsg yĩnga
Sã n yaa gomzẽn goamã bɩ neb a yiib wall a tãab bal gome yembr yembre tɩ ned reesdẽ
La ned sã n ka be n deesdẽ bɩ ned fãa sĩnd wẽnd doogẽ n gom a pʋgẽ la a gomd ne Wẽnnaam
Ne neb nins sẽn togsd pĩndnbãngr goamã bɩ neb a yiib wall a tãab gome tɩ neb a taabã bʋ b goamã n gese
Ned sẽn be beenẽ sã n paam vẽnegre bɩ sẽn da gomda wã sĩndi
Bala yãmb fãa tõe n togsda pĩndnbãngr goam n deesd taaba tɩ nebã fãa na paam zãmsgo la tɩ nebã fãa na paam saglgo
Wẽnnaam norɛɛsdbã sɩɩs sakdb lame
Bala Wẽnnaam ka bʋrg Wẽnnaam ye b yaa laafɩ WẽnnaamWa sẽn maand Wẽnnaam ninsõamyã wã wẽnd dotẽ wã
bɩ pagbã sĩnd b noy tigindã pʋse bala b ka tar noor tɩ gom be ye Bɩ b yɩ sakdba wa Wẽnnaam tõogã me sẽn yetã
B sã n dat n sok bũmb kẽer võor n bãnge bɩ b tɩ sogs b mens sɩdbã yiri Bala a yaa bũmb sẽn ka zems tɩ pag gom wẽnd doogẽ ye
Wẽnnaam goamã yii yãmb nengẽ bɩ bɩ yaa yãmb nengẽ bal la a ta yã
Ned sã n tẽed ta yaa Wẽnnaam norɛɛsa wall tɩ Wẽnnaam ninga gomd a noorẽ bɩ a bãng tɩ bũmb ning mam sẽn gʋls n togs yãmbã yaa Zusoabã tõogo
La ned sã n zɩ yelkãnga bɩ nebã me ra bãng a soab ye
Woto yĩnga m babiisi bɩ ned fãa dat pĩndnbãngr goam kũuni la y da gɩdg neb tɩ b da gom gomzẽn ye
La bɩ y maan bũmb fãa tɩ zemse la tũud taab sõama
M babiisi mam tẽegda yãmb koenoog ning mam sẽn moon yãmb tɩ yãmb deege n yas a pʋgẽ kãenkãe wã
Koenokãng maasem yĩnga yãmb paama fãagre yãmb sã n talla wa mam sẽn togsa yãmbã Sã n ka yɩ a woto yãmb tẽe zaalem bala
Koɛɛg ning mam sẽn taas yãmbã yaa mam me sẽn deege Yaa tɩ wa Wẽnnaam gʋlssõamyã sẽn yetã Kiris kii tõnd yelwẽnã yĩnga
B mumb lame la wa Wẽnnaam gʋlssõamyã sẽn yetã b vʋʋga rasem a tãab daare
la a Sefaas yãnda bãmba tɩ karenbiisã piig la a yiibã me yã bãmba
Rẽ poore tõnd babiis sẽn yɩɩd bãmb kobsnu yãa bãmb wakat a yembre Bãmb neb wʋsg ket n vɩɩme la kẽer me kiime
Rẽ poore a Zak yãnda bãmba la tẽntʋmdbã fãa yãa bãmba
Bãmb fãa poore b puka b meng ne maam tɩ m yãndba baa mam sẽn yaa wa biig sẽn dog n pa ta wã
Bala tẽntʋmdbã sʋka maam n ka ta m taaba la mam ka zems tɩ b bool maam tɩ tẽntʋmd ye Bala mam namsa Wẽnnaam nintũusdsã
Wẽnnaam barkã yĩnga mam yaa m sẽn yaa a soaba la bãmb nimbãanzoeer mam yĩngã ka yɩ zaalem ye Ayo Mam tʋmame n yɩɩd tẽntʋmdbã fãa La ka mam mengã n tʋm ye yaa Wẽnnaam barkã sẽn be mam pʋgẽ wã
Woto yĩnga tɩ yaa maam tɩ yaa bãmba bũmb ning tõnd sẽn moondã la woto la yaa bõnkãng la yãmb sẽn tẽ wã
La sã n yaa tɩ b moondame tɩ Kiris vʋʋgame n yi kũum sʋka yɩta a wãn tɩ neb kẽer yãmb sʋk yetẽ tɩ kũum vʋʋgr ka be
Sã n yaa tɩ kũum vʋʋgr ka be rẽnd Kiris me ka vʋʋg ye
La sã n yaa tɩ Kiris ka vʋʋge rẽnd tõnd koemoonegã yaa tʋʋm zaalle la yãmb tẽebã me ka võor ye
Sã n yaa tɩ kũum ka vʋʋgda kɩtame meng tɩ tõnd yagd zĩrẽ ne Wẽnnaam yelle Bala tõnd yagda zĩrẽ n yetẽ tɩ Wẽnnaam vʋʋga Kiris tɩ b yaool n ka vʋʋgb ye
Bala kũum sã n ka vʋʋgdẽ rẽnd Kiris me ka vʋʋg ye
La sã n yaa tɩ Kiris ka vʋʋge rẽnd yãmb tẽebã ka yõod ye la yãmb ket n bee y yelwẽnã pʋgẽ
La neb nins sẽn ki Kiris tũudum pʋgẽ wã yell sãamame
Sã n yaa vɩkãngã pʋgẽ yĩng bal la tõnd be ne Kirisã ned ka be ta nimbãaneg leb n ta tõnd ye
La moasmoasã wã yẽ Kiris vʋʋgame n yi kũum sʋka Bãmb n yɩ pipi soab Wẽnnaam sẽn vʋʋge sẽn kibã sʋka
Bala a wa kũumã sẽn tũnug rao a yembr tãa n wa wã kũum vʋʋgrã me tũnuga rao a yembr tãa n wa
La a wa nebã fãa sẽn kiid a Ãdem maasem yĩngã woto me nebã fãa na n vʋʋgame Kiris maasem yĩngã
La ned fãa na n talla a zĩiga Kiris n na n yɩ dẽenem soaba a Zeezi waoongã raare Neb nins bãmb sẽn so wã na yaool n pʋgle
Kiris sã n sɛɛs naam fãa la pãnsoaadb fãa la pãng fãa b na n dɩka soolmã n lebs ba a Wẽnnaam Dẽ bũmb fãa saab taame
Bala yaa tɩlɛ tɩ Kiris rɩ naamhal tɩ ta daar ning b sẽn na n kɩttɩ b tab b bɛɛbã fãa n zĩẽ
Yaoolem bɛ Kiris sẽn na n sãam yaa kũumã
Sɩd me Wẽnnaam kɩtame tɩ Kiris soog bũmba fãa La b sã n yet tɩ Wẽnnaam kɩtame tɩ Kiris soog bũmbã fãa rat n yeelame tɩ ned ning sẽn kɩt tɩ bãmb soogã ka naag tɩ bãmb soẽ ye
La Wẽnnaam sã n kɩt ta Zeezi soog bũmba fãa n sɛ a Zeezi mengã na n saka ned ning sẽn kɩt tɩ bãmb soog bũmb fãa wã sẽn na yɩl la Wẽnnaam yɩ taoor soab bũmb fãa pʋgẽ
Sã n ka yɩ a woto neb nins sẽn deegd kiidbã zĩig tɩ b lisdbã na n maana a wãna Kũum sã n ka vʋʋgd laelae bõe yĩng tɩ nebã kɩtd tɩ b lisb kiidbã yĩngã
La yaa bõe yĩng tɩ tõnd gẽnegd d yõor wakat fãa
M babiisi mam yeta yãmb ne waoogr ning yãmb ya mam yĩng tõnd Zusoab a Zeezi pʋgẽ wã tɩ daar fãa kũum n be mam taoore
Sã n yaa ninsaalb gesg yĩng la mam mao ne werũms Efɛɛsã a yõod yaa bõe ne maam Sã n yaa tɩ kũum ka vʋʋgdabɩ d rɩ la d yũBala beoogo d na n kiime
Da belgy y mens ye Tũudntawẽng sãamda minimsõamyã
Teemy naokẽndre n kẽn wa nintɩrse la y ra maan yelwẽn ye Yaa yãmb yãnde la mam yetame tɩ yãmb neb kẽer ka mi Wẽnnaam yeSẽn vʋʋgbã yĩns sẽn na n yɩ toto
La nina na n sokame tɩ sẽn kibã na n vʋʋga wãnwãna la b na n talla yĩnbʋg buudu
Kayam soaba Tẽeg tɩ bũmb ning fo sẽn bʋd ka yita a sã ka ki ye
La fo sẽn dɩk bũmb ning n bʋdã a ka yit n ket n ya a woto ye Yãmb bʋta bõnbuugu wa bɩle wall bũmb a to
La Wẽnnaam kõta la yĩng ning bãmb sẽn data la kood buud fãa tara a tɩɩg buudu
Bõnvɩɩlɩ wã fãa nemd ka wẽnd taab ye Ninsaal nemd yaa toore rũms nemd yaa toore bõnpɩgs nemd yaa toore zĩm nemd yaa toore
Arzãn yĩns me beeme tɩ tẽng zug yĩns me beẽ Arzãn yĩnga neerem yaa toor ne tẽng zug ka yĩngã
Wĩntoog vẽenem toore kiuug vẽenem toore ãds vẽenem toore Bala ãdsã mens vẽenem ka zems taab ye
Yaa woto me ne kũumã vʋʋgre B sã n na n mum ninsaala rẽ ta yaa bõnpõaagdga La a sã n wa na n vʋʋge a ka lebd n yɩ bõnpõaagdg ye
B sẽn wat n na n muma wã ka be sẽn get ye La a sã n wa na n vʋʋge na n yɩɩ ne ziiri B sẽn wat n na n muma wã rẽ ta ka pãng ye La a sã n wa na n vʋʋge a pida ne pãnga
B sẽn wa n mumda wakatã rẽ ta yaa ninsaal yĩnga la a sã n wa na n vʋʋge a na n yaa sɩɩga Ninsaal yĩng sã n beẽ sɩɩg yĩng me beeme
Rẽnda n kɩt tɩ b gʋls n yeel tɩPipi rao a Ãdem lebga ninvɩɩgaLa yaoolem Ãdmã lebga sɩɩg sẽn kõt vɩɩm
Ka sɩɩg yĩngã n deng ye yaa ninsaal yĩngã tɩ sɩɩg rẽndã yaool n pʋgda
Pipi raoã b sẽn yãk tẽng tom n naanã yaa tẽng bũmbu La yiib soabã yita arzãna
Tẽng nedã sẽn yaa bũmb ningã tẽng nebã fãa me yaa a woto La arzãn nedã sẽn yaa bũmb ningã arzãn nebã me yaa a woto
A wa tõnd sẽn tall tẽng nedã wẽnegã tõnd na n talla arzãn nedã me wẽnego
M Babiisi mam sẽn dat n yeelã yaa tɩ ninsaal yĩng la zɩɩm ka tõe n paam Wẽnnaam soolmã ye la bõnpõaagdg ka paamd n lebg sẽn ka põogd ye
Ad mam togsda yãmb yelsolemde Tõnd fãa ka na n ki ye Tõnd fãa na n paama tedgr
wakat a yembre nif kamsg pʋgẽ yaoolem baorg peebgã wakate Bala a na n peebame la neb nins sẽn ki wã na n vʋʋgame n tar yĩns sẽn ka põogd ye la tõnd me na n paama tedgre
Sɩd me yaa tɩlɛ tɩ yĩnpõaagdgã tek n lebg yĩng sẽn ka põogda tɩ yĩnkiidgã tek n lebg yĩng sẽn ka kiid ye
Yĩnpõaagdgã sã n wa lebg yĩng sẽn ka põogda tɩ yĩnkiidgã lebg yĩng sẽn ka kiida wakatkãng la bũmb ning b sẽn gʋlsã na n pidsi B yeelame yaaTõogr n vel kũum
Kũum fo tõogrã bee yɛKũum fo toogã bee yɛ
Yaa yelwẽnã la kũumã toolem la yaa tõogã n kõt yelwẽnã pãnga
La bark Wẽnnaam Bãmb kɩtdame tɩ tõnd paam tõogre tõnd Zusoab a Zeezi maasem yĩnga
Woto yĩnga m babinongdse yalsy kãenkãe tɩ bũmb da tõog n vigs yãmb ye Kẽngy taoor Zusoabã tʋʋmd pʋgẽ wakat fãa yãmb sẽn mi tɩ tʋʋmd ning yãmb sẽn tʋmd Zusoabã yĩngã ka na n yɩ zaalmã yĩnga
Sã n yaa ne nonglem kũunã y sẽn na n kõ Kiris tẽedbã sẽn be Zeruzalɛmã yĩngã bɩ yãmb me maan wa mam sẽn yeel Galasi soolem wẽnddotã tɩ b maanã
Dasem a yopoe wã pipi daarã bɩ yãmb ned kam fãa bĩng bũmb ning a sẽn tõe n kõ wã kɛɛnga a yiri tɩ y da wa yals n gũ mam waoong n na n yaool n tigs kũunã ye
La mam sã n wa mam na n kõo neb nins yãmb sẽn yãk tɩ b tall y kũunã n kẽng Zeruzalɛmã kaset sɛb tɩ b zã n kẽnge
La sã n yaa tɩlɛ tɩ mam mengã kẽng Zeruzalɛm b na tũ maam n kẽnge
Mam sã n pɩʋʋg Masedoane mam na n waa yãmb nengẽ bala mam na n pɩʋʋga Masedoan
Daar ninga mam na n zĩnda ne yãmb bilfu wall m na n zĩnda yãmb nengẽ hal tɩ waoodã wẽnd looge tɩ yãmb na kɩt tɩ b tall maam n kẽng zĩig ning mam sẽn na n kẽngã
Sokãngã wã mam ka rat n pɩʋʋg bal n ges yãmb la m loog ye Mam saagdame tɩ Zusoabã sã n sake mam na n zĩnda ne yãmb bilfu
Baoosgo mam na n paa Efɛɛs hal tɩ ta Pãntekotã
Bala dignoor n pak hal yalenga mam tʋʋmdã yĩnga la sẽn kisb maamã sõor waoogame
A Tɩmote sã n ta bɩ y maan y sẽn na maan ta sẽn be yãmb sʋkã bɩ a pɛlg yɩ kãenkãe bala a tʋmda Zusoabã tʋʋmd wa mam me sẽn maandã
Woto yĩnga bɩ ned baa a yembr da geta n pa nandẽ ye Kɩty tɩ b yãaga ta lebg n wa mam nengẽ ne laafɩ bala mam gũuda yẽnda ne babiisã
Ne babiig a Apoloos yelle mam kengala sõama n yeela ta tũ babiisã n wa yãmb nengẽ la a dag n ka yãk yam tɩ wa be moasã ye A sã n wa paam weere a na wa
Neendyyã Yalsy kãenkãe tẽebã pʋgẽ Yɩy raopa kengy y mense
Bɩ bũmb nins fãa sẽn maand yãmb sʋkã yɩ ne nonglem
M babiisi bũmb a yembr la mam leb n dat n yeel yãmb tɩ y maane Yãmb miime ta Ɛstefanas zaka rãmb n yɩ pipi tẽedb Akayi soolmã pʋga la tɩ b tʋmdame n sõngd Kiris tẽedbã
Saky neb a woto la y sak neb nins fãa sẽn naag tʋʋmdã pʋgẽ n tʋmdẽ wã
Mam sũur yaa noog ne a Ɛstefanas la a Fortunatuus la a Akayikuus sẽn wa mam nengẽ wã B yiisa yãmb velem sẽn dag n tar maamã
bala b kɩtame tɩ maam ne yãmb sɩɩsã gãande Bãngy neb a woto yõod sẽn zem toto
Wẽnddot nins sẽn be Aazi soolmã neb pʋʋsda yãmba A Akɩlaas ne a Pirsill la Wẽnnaam nebã sẽn tigimd bãmb zakẽ wã toonda yãmb pʋʋsem Zusoabã pʋgẽ
D babiisã fãa toonda yãmb pʋʋsem Pʋʋsy taab ne moksõngo
Yaa maam a Poll mengã nug n gʋls pʋʋsmã
Ned sã n ka nong Zusoabã bɩ kãabwẽng zĩnd a zugu Maaranata
Bɩ Zusoab a Zeezi Kiris barkã zĩnd ne yãmba
Mam nonga yãmb fãa a Zeezi Kiris pʋgẽKORẼNTRÃMBÃ YIIBẼSEBRE
Maam a Poll sẽn yaa a Zeezi Kiris tʋmtʋmd Wẽnnaam sẽn yãkã la tõnd babiig a Tɩmote n tʋmd sebkãngã Wẽnnaam nebã sẽn be Korẽntã la Wẽnnaam nebã fãa sẽn be Akayi soolmã fãa pʋgã
Bɩ y reeg bark la laafɩ sẽn yit tõnd ba a Wẽnnaam la Zusoab a Zeezi Kiris nengẽA Poll pʋʋsda Wẽnd barka
Pẽgr Wẽnnaam sẽn yaa tõnd Zusoab a Zeezi Kiris ba wã Ba sẽn yaa nimbãanzoɛta la Wẽnnaam sẽn belsd nebã wakat fãa
Bãmb belsda tõnd d yelpakrã fãa pʋgẽ tɩ tõnd sẽn paamd belsg Wẽnnaam nengẽ wã tõnd na tõog n bels neb nins sẽn be tood buud fãa pʋgẽ wã ne belskõngo
Bala a wa Kiris namsgã sẽn paamd tõndã woto me tõnd paamda belsg wʋsg Kiris maasem yĩng me
Tõnd sã n namsdẽ yaa tɩ yãmb na paam belsg la fãagre Tõnd sã n paamd belsgo yaa sẽn na yɩl la yãmb paam belsg sẽn na kõ yãmb pãng tɩ y tõog n sak namsg nins tõnd sẽn paamdã ne sũmare
La tõnd sũur keema sõama ne yãmba bala tõnd miime tɩ yãmb sẽn naag n sak namsgã yãmb tara pʋɩɩr ne belsgã me
Sɩd me d babiisi tõnd ka rat tɩ yãmb zɩ yelpakr nins tõnd sẽn paam Aazi soolmẽ wã ye Tõnd namsa wʋsg tɩ looge n yɩɩg tõnd pãnga hal tɩ d dag n ka leb n tẽed tɩ d na n vɩɩmdame ye
Tõnd da tagsda d sũyã pʋs tɩ b na n kʋʋ tõndo rẽ sẽn paam tõndã yaa sẽn na n yɩl tɩ tõnd kõn teeg d mens ye la tɩ d na teeg Wẽnnaam ning sẽn vʋʋgd kũumã
Yaa Wẽnnaamkãng n fãag tõndo la b na fãag tõnd ne kũum a woto buudu Nye tõnd tara tẽkãngã tɩ b na n leb n fãaga tõnd yɛsa
Yãmb mens me sẽn sõng tõnd n pʋʋsd tõnd yĩngã woto Wẽnnaam na n leoka neb wʋsg pʋʋsg n sõng tõndo la neb wʋsg na n pʋʋsa Wẽnnaam bark tõnd yĩngaBũmb ning sẽn gɩdg a Poll sotoakã
Bala bũmb ning sẽn kõt tõnd sũnoogã yaa tõnd sũbãngrã sẽn kɩt kaset tɩ dũni wã neb sʋka tõnd kẽna ne sõmblem la pʋpeelem sẽn yit Wẽnnaam nengẽ wã yĩnga la d kẽna yãmb sʋk a woto n yɩɩda La ka yɩ ne ninsaal yam ye yaa ne Wẽnnaam barkã la d maan woto
Tõnd sẽn gʋlsd yãmbã ka bũmb a to ye yaa yãmb sẽn karemd n yãtẽ la y wʋmdẽ wã bala La mam tẽedame tɩ yãmb na n bãnga zãnga
a wa yãmb sẽn zoe n sɩng n bãng tɩ Zusoabã waoong daare tõnd yaa yãmb zuzẽkre tɩ yãmb ya tõnd zuzẽkre
La tẽkãngã pʋgẽ mam da rat n deng n waa yãmb nengẽ sẽn na n yɩlẽ tɩ yãmb tõe n paam bark naoor a yiibẽ soaba
M da rat n yii yãmb nengẽ n tũ Masedoan la m yi Masedoan n lebg n wa yãmb nengẽ tɩ y sõngm ne Zʋʋde kẽndã
Dẽ yĩnga mam sẽn da tʋlg n maan bõnkãngã mam wilgdame tɩ m ka yas m zĩyend bɩ Bɩ mam yamyãkrã yaa ninsaal dẽnda tɩ mam tõe n yeel tɩ nyẽe n leb n yeel tɩ ayo
Sã n yaa sɩd me tɩ Wẽnnaam yaa sɩd soaba koɛɛg ning tõnd sẽn gom ne yãmba ka yɩ nyẽe n leb n yaa ayo ye
Bala maam ne a Sɩlvẽ la a Tɩmote sẽn da moon Wẽnnaam biribl a Zeezi Kiris koɛɛg yãmb sʋka ka yɩ nyẽe la ayo ye la a Zeezi pʋgẽ yaa nyẽe bal n be
Wẽnnaam kãabdã fãa yaa nyẽe ning sẽn bea Kiris pʋgẽ wã Dẽ yaa a Zeezi maasem yĩng la tõnd yet tɩ Ãmina Wẽnnaam waoogr yĩnga
Yaa Wẽnnaam n kɩtd tɩ tõnd ne yãmb yalsd kãenkãe Kiris tũudmã pʋgẽ la bãmb yãka tõnd n welg tõnd toore
Bãmb n ning tõnd bãnd b yʋʋrã yĩnga la b ning Sɩɩgsõng sẽn yaa arzegs nins bãmb sẽn bĩng tõndã rengnlɛmbg tõnd sũyã pʋgẽ
Mam dɩkda Wẽnnaam tɩ yaa m kaset soaba la m sã n yagda zĩrẽ bɩ b reeg m sɩɩgã Yaa sẽn na n sõng yãmb yĩng n kɩt tɩ mam ka leb n wa Korẽntã
Ka tɩ tõnd dat n modga yãmb y tẽebã pʋg ye la yaa tɩ tõnd dat n naaga yãmb n tʋm tɩ y paam sũnoogo Bala yãmb kɩɩ yẽg tẽebã pʋgẽ
Dẽ mam yãka yam m sũurẽ n ka rat n leb n wa yãmb nengẽ ye Sẽn na yɩl n da wa sãam yãmb sũyã ye
Bala mam sã n sãam yãmb sũyã ãndã n tõe n kõ maam sũnoogo sã n ka mam sẽn sãam neb nins sũyã bala
Mam gʋlsa wa mam sẽn da gʋlsã tɩ mam sã n wa wa bɩ m da paam sũsãang ne neb nins sẽn da tog n kõ maam sũnoogã ye La mam sũur keema ne yãmb fãa bala mam sũnoog yaa yãmb fãa sũnoogo
Yaa yelpakkãseng pʋga la sũsãang ne nintãm pʋg la mam dag n gʋls yãmba A ka sẽn na n sãam yãmb sũy ye la yaa tɩ yãmb na bãng nonglem kãseng ning mam sẽn tar yãmb yĩngãKõy ned ning sẽn beegã sugri
Ned sã n yɩ sabaab tɩ sũsãang wa ka maam bal sũur la a sãam ye yaa yãmb fãa la basy tɩ m yeel tɩ yãmb neb kẽere n da wa yag zĩrẽ ye
Sɩbgr ning yãmb neb wʋsg sẽn sɩbg ninkãngã soabã seka lame
La sẽn yaa neer n yɩɩd moasã yaa tɩ yãmb tog n kõala sugri la y belsa tɩ Sũsãoonkãseng da wa yõka n kẽesa pãnkomsem pʋg ye
Dẽ mam sagenda yãmb tɩ y maan bũmb sẽn wilgd tɩ y nonga lame
Bala mam sẽn da gʋls yãmba me da yaa sẽn na n mak yãmb n bãng y sã n yaa sakdb bũmb fãa pʋgẽ
La yãmb sẽn kõt ned ning sugr a beegr yĩngã mam me kõtala sugri La ne maam mam sẽn maan sugrã sã n yaa tɩ bũmb n be m sẽn tog n kõ sugri yaa yãmb yĩng la m maan bõnkãng Kiris nifẽ
sẽn na yɩl tɩ sʋtãanã ra wa tõog tõnd ye Bala tõnd mii a Sʋtãan sɩlmãA Poll maanda yɩɩr Torwaas
La mam sẽn ta Torwaas n na n moon Kiris koenoogã baa ne Zusoabã sẽn pak sor be n kõ maamã
mam sɩɩgã da ka gãe ye mam sẽn ka yãnd m babiig a Titã yĩnga Dẽ mam basa bãmb n kẽng MasedoanTõogre Kiris maasem yĩnga
Bark Wẽnnaam sẽn kɩtd tɩ tõnd paamd tõogr daar fãa Kirisã tũudum pʋgẽ wã la b kɩtdẽ tɩ ne tõndo nebã bãngd Kiris zĩiga fãa wa yũnoog sẽn saagd toto wã
Sɩd me tõnd yaa wa wisd sẽn tar yũnoog Kiris sẽn dɩk n kõ Wẽnnaam tɩ tõnd be neb nins sẽn paam fãagrã la neb nins sẽn na n sãamã sʋka
Ne neb kẽere tõnd yaa kũum yũug sẽn wat ne kũum la ne neb a taaba tõnd yaa vɩɩm yũug sẽn wat ne vɩɩm Ãnda n tar pãng n tõe n maan bõnkãensã
Bala tõnd ka wẽnd wa neb wʋsg sẽn dɩkd Wẽnnaam koɛɛgã n leebd n baood yõodã ye Ayo tõnd sẽn gomdã yaa ne pʋpeelem la goamã yita Wẽnnaam nengẽ la tõnd gomda Wẽnnaam taoore la Kiris tũudmã pʋgẽ
Dẽ wã dat n yeelame tɩ tõnd leb n sɩngame n na n pẽg d mens bɩ Wall tõnd da rata kaset sɛb n wilg yãmb wa neb a taabã sẽn maandã wall d rata yãmb kaset sɛb n wilg neb a taabã
Yãmb yaa tõnd sebr sẽn gʋls tõnd sũyã pʋse nebã fãa sẽn mi la b karemdẽ
Yaa vẽeneg tɩ yãmb yaa Kiris sebre tõnd sẽn gʋls n tʋme Ka sẽn gʋls ne gʋlskoom ye la yaa sẽn gʋls ne Wẽnnaam sẽn vɩ wã sɩɩga Ka sẽn gʋls kugwals zut ye la yaa sẽn gʋls yãmb sũyã pʋse
Yaa tẽeb pidsggũudumkãng la tõnd tar Wẽnnaam nengẽ Kiris maasem yĩnga
Ka rat n yeel tɩ tõnd mens tara pãng n tõe n maan bõnkãng ne d mens pãng ye la yaa tɩ tõnd pãngã yita Wẽnnaam nengẽ
Wẽnnaam kɩtame tɩ d tõe n yɩ bãmb tʋmtʋmdb kãabpaalgã maasem yĩnga Ka ne tõog sẽn gʋlsã ye la yaa ne Sɩɩgsõngo Bala tõog sẽn gʋlsã kʋʋdame la Sɩɩgsõng kõta vɩɩm
La sã n yaa tɩ tõog ning sẽn wata ne kũumã b sẽn gʋlsa kugwals zutã a sã n da tar ziir hal tɩ Israyɛll kambã rag n ka tõe n ges a Moyiis nengã yẽ nengã sẽn yãgd ne ziirã yĩnga tɩ yaool n yaa ziir sẽn na n wa n loogã
rẽ wã Sɩɩgã sẽn maand tʋʋmd ningã kõn tall ziir n yɩɩd sɩda
Tʋʋmd ning sẽn wat ne sɩbgrã sã n da tar ziiri yaa tʋʋmd ning sẽn wat ne tɩrlmã n tar ziir n yɩɩda
La b sã n na n makb ne taaba bũmb ning sẽn yaa wa a talla ziirã ka yɩ ziir ye ziir ning sẽn yaa kãseng n yɩɩdã yĩnga
Rẽnda wã yĩnga sã n yaa tɩ bũmb ning sẽn dag n loogdã paama a ziiri dẽnd bũmb ning sẽn ka loogdã n tar ziir n yɩɩda
Dẽ tõnd sẽn tar tẽebpidsg gũudumkãngã wã tõnd tara raood wʋsgo
La tõnd ka maand wa a Moyiis sẽn da lut a nengã ne peende tɩ Israyɛll kambã da yã ziirkãng sẽn ya bõnloaagdgã sɛɛbã ye
La bãmb yamã pagame bala hal tɩ ta moasã bãmb sã n karemd kãab kʋdgã peenkãng ket n beeme Peenkãng ka tõe n pilg tɩ sã n ka ne a Kiris ye
Hal tɩ ta moasã b sã n karemd a Moyiis sebrã peendã ket n luda b yamã
La b sã n wẽnemd n tek yam n tẽ Zusoabã peendã pilgdame
La b sẽn yet tɩ Zusoabã rat n yeelame tɩ Sɩɩga la Zusoabã Sɩɩg sẽn be zĩig ninga lohorem bee be
Tõnd fãa nensã pilgame tɩ nebã ne Zusoabã ziir kãng beenẽ wa nengɛtgẽ la Zusoabã sẽn yaaa Sɩɩgã tedga tõnd tɩ d wẽneg bãmba n paamd ziir n paasdẽ
Wẽnnaam sẽn zoe tõnd nimbãaneg n kõ tõnd tʋʋm kãnga wã yĩng n kɩt tɩ tõnd ka boogd d raood ye
Tõnd kɩɩsda bũmb nins sẽn solg n yaa yãntʋʋmã tõnd ka tʋmd ne sɩlem ye La tõnd ka tekd Wẽnnaam goamã ye Tõnd wilgda sɩdã vẽenega n paamd kasetsõng nebã fãa sũyã pʋs Wẽnnaam taoore
La tõnd sẽn moond koenoog ningã wã sã n ket n solgame a solga ne neb nins sẽn na n sãama
Yaa neb nins sẽn ka tẽedbã Dũnikãngã nawẽngã sẽn yaa a sʋtãan sẽn lud b yamã tɩ b ka tõe n yãnd Kiris sẽn yaa Wẽnnaam mengã wẽnegã koenoogã ziirã yĩnga
Ka tõnd mens koɛɛg la d moond ye yaa a Zeezi Kiris koɛɛg la tõnd moonda La a Zeezi maasem yĩnga tõnd boonda d mens tɩ yãmb tʋmtʋmdba
Bala Wẽnnaam sẽn yeel tɩ vẽenem na n yãga lik pʋgẽ wã yaa Wẽnnaam n kɩt tɩ vẽenemã yãg tõnd sũyã pʋse tɩ tõnd yãnd Wẽnnaam ziirã sẽn pɩnd Kiris nengã zuguVɩɩm tẽeb yĩnga
Tõnd zãada paoonkãngã d yĩnsã sẽn yaa wa yagd laasã pʋse Tɩ pãnkãsenkãngã na yɩ Wẽnnaam dẽnda la kõn yɩ tõnd dẽnd ye
Tõnd paamda namsg buud toortoore la b ka kʋʋd tõnd ye Tõnd dag n ka mi d sẽn na n maaneg ye la tõnd ka boogd raood ye
Neb namsda tõndo la Wẽnnaam sõngda tõndo B pãbda tõnd n lubdẽ la d ka kiid ye
Tõnd tara a Zeezi kũumã mamsg d yĩnsã pʋs daar fãa tɩ nebã na yã a Zeezi vɩɩmã tõnd yĩnsã pʋse
Bala tõnd sẽn vɩ wã b kẽnda ne tõnd kũum zĩigẽ wakat fãa a Zeezi yĩnga sẽn na n yɩl ta Zeezi vɩɩmã me na puk tõnd yĩnkiidsã pʋse
Woto kũum n maand a tʋʋmd tõnd pʋse tɩ vɩɩm maand a tʋʋmd yãmb pʋse
La a wa Wẽnnaam gʋlssõamyã sẽn yeel tɩMam tẽeme Yaa woto yĩng la m gom yãTõnd me tẽedame la yaa woto yĩng me n kɩt tɩ tõnd gomdã
La d miime tɩ sẽn vʋʋga Zusoab a Zeezi wã na n naaga tõnd me ne a Zeezi n vʋʋge la na n kɩtame tɩ tõnd ne yãmb naag taab n yals bãmb taoore
Bala bõnkãens sẽn maandã yaa yãmb yĩnga tɩ barkã sẽn tat neb wʋsgã kɩt tɩ b pʋʋs Wẽnnaam barka Wẽnnaam waoogr yĩnga
Yaa woto yĩng n kɩt tɩ tõnd ka boogd d daood ye La baa tõnd yĩngã sã n sãame tõnd sɩɩgã lebgda paalg daar fãa
Bala tõnd sẽn na n paam namsg bilf wakat bilf pʋgẽ wã kɩtdame tɩ tõnd na n paam ziir kãseng sẽn kõn sa n yɩɩda
Sẽn paase tõnd sẽn getã ka bũmb nins nin sẽn ne wã ye tõnd geta bũmb nins nin sẽn ka tõe n yãndã wã Bala bũmb nins nin sẽn ne wã loogdame la bũmb nins nin sẽn ka ne wã paada wakat sẽn kõn sa
Sɩd me tõnd miime tɩ tõnd tẽng zug ka roogã sẽn yaa furoogã sã n wa n sãame tõnd tara roog arzãn pʋga sẽn yaa Wẽnnaam n me Yaa roog sẽn paad wakat sẽn kõn sa sẽn ka ninsaalb nus n me ye
La tõnd sidgda rokãng pʋg me n dat arzãn doogã n yeelg n yɩɩd a yembrã
tɩ tõnd sã n paam yeelgre tõnd kõn yɩ bɛɛl ye
Bala tõnd sẽn ket n be furokãngã pʋgã tõnd sidgdame n tar namsgo la ka tɩ tõnd dat n yeega tẽng zug roogã ye la yaa tɩ tõnd data arzãn doogã n yeelge tɩ vɩɩmã vel yĩnkiidgã
Yaa Wẽnnaam n maan tõnd tɩ d yɩ a woto bãmb n kõ tõnd Sɩɩgsõng tɩ yaa arzegs nins b sẽn bĩng tõndã rengnlɛmbga
Dẽ wã daar fãa tõnd tara raood wʋsgo la d miime tɩ tõnd sẽn be yĩnkãngã pʋgẽ wã tõnd zãra ne Zusoabã
Bala tõnd kẽnda ne tẽebo la d ka yã n yaool n tẽed ye
Tõnd tara raood wʋsgo la tõnd nongẽ lame n yi n bas yĩngkãngã n kẽng Zusoabã nengẽ n yɩɩda
Yaa woto yĩng me tɩ tõnd maoodẽ n dat n ta bãmb yam tõnd sã n be yĩnkãnga pʋga wall d sã n wa n yi n basa
Bala yaa tɩlɛ tɩ tõnd fãa yals Kiris bʋʋdã geer taoore tɩ b keo ned kam fãa wa sẽn zems tʋʋm nins yẽ sẽn tʋmã yĩngã pʋgã Sã n yaa tʋʋmsõamyã wall tʋʋmwẽnsePaasg tʋʋmde
Tõnd sẽn mi Zusoabã rabeem zoeesã tõnd baoodame n sagl nebã n tõog tɩ b tẽ Wẽnnaam mii tõnd sõama La mam tẽedame tɩ yãmb sũyã pʋse yãmb me mii maam
Tõnd ka leb n wilgd yãmb yɛs tɩ tõnd zemsame ye la tõnd kõta yãmb weer tɩ y maan sũnoog tõnd yĩnga tɩ yãmb na tõog n leok neb nins sẽn waoogd b mens ne nin sẽn ne bũmb ninsã la ka sẽn be sũurẽ wã
Sɩd me sã n yaa tɩ tõnd yaa kayam dãmba yaa Wẽnnaam yĩnga la tõnd sã n tara yam yaa yãmb sõngr yĩnga
Bala Kiris nonglmã n so tõndo Tõnd sẽn bãng vẽeneg n welg tɩ ninyend n ki nebã fãa yĩnga dẽ nebã fãa n ki
A Zeezi kii nebã fãa yĩnga tɩ sẽn vɩbã kõn leb n vɩ b mens yĩng ye la b na n vɩɩ sẽn kia bãmb yĩng n vʋʋg n bas kũumã yĩnga
Woto sẽn sɩng ne moasã tõnd ka leb n get ned wa sẽn zems ninsaal tagsg ye la baa tõnd sã n dag n gesa Kiris wa sẽn zems ninsaal tagsgo moasã tõnd ka leb n get bãmb wa sẽn zems ninsaal tagsg yɛs ye
Ned sã n tũud Kirisi yẽnda soab yaa ninpaalga Bõnkʋdã fãa loogame bũmbã fãa lebga paalse
La yõwã fãa yita Wẽnnaam nengẽ Kiris maasem yĩnga Wẽnnaam yiisa yell ning sẽn da be tõnd ne bãmb sʋkã n kõ tõnd zabr paasg tʋʋmde
Bala yaa ne Kiris la Wẽnnaam yiis yell ning sẽn da be bãmb ne dũniyã sʋka n ka leb n geelgd ninsaalbã beegrã ye La b ninga zabr paasg koɛɛg togsg tõnd zutu
Dẽ tõnd yaa Kiris tʋmtʋmdba tɩ tõnd sẽn gomd ne yãmbã yaa Wẽnnaam n tall tõnd n gomd ne yãmba Tõnd kota yãmb ne Kiris yʋʋr tɩ y leb n paam lagemntaar ne Wẽnnaam
Wẽnnaam kɩtame tɩ Kiris sẽn ka maan yelwẽnã lebg yelwẽn tõnd yĩnga tɩ tõnd tõe n lebg nintɩrs Kiris pʋg Wẽnnaam taoore
Tõnd sẽn yaa Wẽnnaam tʋmdntaasã yĩnga tõnd kota yãmb tɩ y ra bas bark ninga yãmb sẽn deeg Wẽnnaam nengẽ wã tɩ yɩ zaalem ye
Bala bãmb yetameMam leoka foom sẽn zems a wakatela fo sẽn dat fãagr wakatemam waa n sõnga foomAde moasã yaa wakat sẽn zemse Ade moasã yaa fãagr daare
Tõnd ka rat tɩ d yelmanesem baa yembr lub ned ye tɩ ned da wa n gom tõnd tʋʋmdã wẽng ye
La bũmb fãa pʋga tõnd wilgdame tɩ tõnd yaa Wẽnnaam tʋmtʋmdba n maand sũmar wʋsg yelpakrã pʋgẽ la naongã pʋgẽ la sũsãamsã pʋgẽ
la pãbre la bibees rot kõom la tẽndãmbg pʋgẽ la tʋʋmwɛgl pʋgẽ la gõeem sẽn ka be la kom pʋgẽ
Tõnd wilgdame tɩ d yaa Wẽnnaam tʋmtʋmdba ne pʋpeelem ne bãngre ne sũmaasem ne sõmblem ne Sɩɩgsõngo la ne nonglem sẽn ka naag ne zãmbo
ne koɛɛg sẽn yaa sɩda la ne Wẽnnaam pãnga ne tɩrlem zabteed sẽn tar n zabdẽ la sẽn tar n kogend d menga waoogre la paoogr pʋgẽ
yʋbeedo la yʋnoog pʋgẽ neb geta tõnd wa zĩrẽbenebã baa ne tõnd sẽn togsd sɩdã
B geta tõnd wa sãamba baa ne b fãa sẽn mi tõndã B geta tõnd wa kiidba la tõnd yaool n vɩɩme B geta tõnd wa neb b sẽn sɩbgde la b ka kʋʋd tõnd ye
B geta tõnd wa sũsãang rãmba la tõnd tara sũnoog daar fãa B geta tõnd wa naong rãmba la tõnd kɩtdame tɩ neb wʋsg lebgd arzegs rãmba B geta tõnd wa neb sẽn ka tar baa fʋɩ la tõnd yaool n tara bũmb fãa
Korẽnt nebã tõnd goma vẽeneg ne yãmba D pelga d pʋs ne yãmba
Tõnd ka solg yãmb d nonglem ye La yãmb ka wilg tõnd y nonglem ye
Mam gomda ne yãmb wa m kamba bɩ y tags tõnd yell wa tõnd sẽn tagsd yãmb yellã Yãmb me pelg y pʋs ne tõndoTõnd yaa Wẽnnaam sẽn vɩ roogo
Bɩ y da paam lagemntaar ne neb nins sẽn ka Kiris tẽedbã ye Bala bõe lagemntaar n be tɩrlem ne wẽng sʋka Wall bõe lagemntaar n be vẽenem ne lik sʋka
La bõe zemsntaar n be Kiris ne a Belyall sʋka Wall ned ning sẽn tẽedã tara bõe pʋɩɩr ne ned ning sẽn ka tẽedã
Bõe lagemntaar n be Wẽnnaam doogã ne wẽnnaands sʋka Bala tõnd yaa Wẽnnaam sẽn vɩ roogo wa Wẽnnaam sẽn yeel tɩMam na n zĩnda ne bãmbala m kẽn bãmb sʋkaMam na n yɩɩ bãmb Wẽnnaamla bãmb na n yɩɩ mam nebã
Yaa woto yĩng tɩ Zusoabã yetẽ yaaYiy bãmb sʋka welgy toor nebaLa y ra sɩɩs bũmb sẽn yaa rẽgd yela mam na reeg yãmba
Mam na n yɩɩ yãmb Ba la yãmb na n yɩɩmam komdibli la m kompugliYaa Zusoabã SẽnTõeFãa fãa wã n yeele
Woto yĩnga m zonongdse tõnd sẽn tar kãabkãensã wã bɩ d yɩlg d mens ne rẽgd ning sẽn dẽgemd yĩngã ne sɩɩgã n bɩ sõmblem sẽn zems zãng pʋgẽ n paase Wẽnnaam dabeem zoees pʋgẽA Poll paama sũnoog tẽedbã yam tekr yĩnga
Basy tɩ d paam weer y sũyã pʋsẽ Tõnd ka maan ned baa a yembr wẽnga tõnd ka sãam ned baa a yembr yelle tõnd ka zãmb ned n deeg a bũmbu
Mam sẽn gomd a woto wã ka sẽn na n mong yãmb bʋʋm ye Bala mam dag n zoe n yeelame tɩ tõnd tagsda yãmb yelle d sã n vɩ wall d sã n ki
Mam sũur keema wʋsg ne yãmba mam sũur nooma ne yãmba Mam paamda belsgo Baa tõnd yelpakrã fãa pʋgẽ mam tara sũnokãsenga
Bala tõnd sẽn ta Masedoan soolmẽ wã tɛka tõnd yĩnsã ka tol n paam vʋʋsg baa bilf ye Tõnd paama namsg buud fãa Yɩng yaa maoore la pʋgẽ yaa rabeem
La Wẽnnaam sẽn belsd sũsãang rãmbã b belsa tõnd ne a Tit waoongã
La ka ne a Tit waoongã bal ye leb n yaa ne belsg ning yẽnda sẽn paam yãmb nengẽ wã me Yẽnda togsa tõnd yãmb sẽn dat maam wʋsg toto wã yãmb nintãm la y sẽn dat n sõng maam toto wã Rẽ kɩtame tɩ mam paam sũnoog wʋsg n paase
Baa mam sebrã sã n sãama yãmb sũyã mam ka maand m bãngẽ ye La baa mam sã n maana m bãngẽ yɩɩ wakat bilf pʋgẽ mam sẽn yã tɩ sebkãngã sãama yãmb sũyã yĩnga
Mam maanda sũnoog moasã la ka m sẽn sãam yãmb sũyã yĩng ye Yaa yãmb sũsãangã sẽn kɩt tɩ yãmb tek yam n kos sugrã yĩnga Bala yãmb sũsãangã yii Wẽnnaam nengẽ Rẽ wã tõnd ka maan yãmb bũmb sẽn na n sãamy ye
Sɩd me sũsãang ning sẽn yit Wẽnnaam nengẽ wã kɩtdame tɩ ned tek yam n kos sugr n paam fãagre la ned ka maand a bãngẽ rẽ yĩng ye La dũni wã sũsãang wata ne kũum
La ad sũsãang ning sẽn yit Wẽnnaam nengẽ wã sẽn modg yãmb tɩ y maan bũmb ninsi A kɩtame tɩ y yiis yell y mens zutu a waa ne sũpanoaanga a waa ne rabeem a waa ne ratem kãsenga a waa ne yamleoogo a waa ne sɩbgre Bũmbã fãa pʋgẽ yãmb wilgame tɩ y ka tar yell yelkãngã pʋg ye
Rẽ wã mam sẽn gʋls yãmbã ka sẽn maana yellã yĩnga a ka ned ning yẽnda sẽn beegã me yĩng ye La yaa sẽn na n yɩl tɩ yãmb sẽn nong tõnd toto wã yɩ vẽeneg yãmb sʋk Wẽnnaam taoore
Yaa rẽ n kɩt tɩ tõnd paam belsgã La sẽn paasd tõnd sẽn paam belsgã a Tit sẽn paam raood ning yãmb fãa nengẽ ta sũurã noomẽ wã leb n kõo tõnd sũnoog wʋsg n yɩɩd yɛsa
Sã n yaa mam sẽn pẽg m meng bilf a Tit taoor yãmb wɛɛngẽ wã bõnkãng yãnd ka tar maam ye Wa tõnd sẽn dag n togs yãmb sɩd daar fãa wã woto me tõnd sẽn pẽg d mens yãmb wɛɛngẽ a Tit taoorã me yɩɩ sɩda
La a Tit sã n tẽeg yãmb fãa sakrã yelle a paamda nonglem wʋsg yãmb yĩng n paasdẽ bala yãmb deega yẽnda ne rabeem la rigbu
Mam maanda sũnoogo mam sẽn tõe n kɩs sɩd ne yãmb bũmb fãa pʋgẽ wã yĩnga
M babiisi tõnd datame tɩ yãmb bãng Wẽnnaam barkã sẽn puk wẽnd dot nins sẽn be Masedoannã sʋk toto
Baa ne bãmb sẽn paam makr ne tood wʋsgã bãmb sũnoogã yɩɩ kãsenga tɩ baa ne b naongã sẽn ya wʋsgã b kõo wʋsg ne sũyã fãa
Mam kɩta kaset tɩ bãmb kõo ne b pãng tɛka B kõo ne yamleoog n yɩɩd b pãng sẽn tõe menga
Bãmb kosa tõnd ne b sũyã fãa tɩ d basb tɩ b naag n sõng Wẽnnaam nintũusdsã sẽn be Zeruzalɛmã
Bãmb deng n dɩka b mens n kõ Zusoabã la b sak tõnd ne Wẽnnaam daabo Woto yɩɩda tõnd sẽn da tẽedã
Tõnd kosa a Tit me ta maan nonglem tʋʋmkãng yẽ sẽn sɩng yãmb sʋkã n baase
A wa yãmb sẽn modgd ne bũmb fãa wã Sã n ya tẽebo goamã bãngre la yãmb sẽn wɩngd ne bũmb fãa la y tar nonglem tõnd yĩngã bɩ y modg ne nonglem tʋʋm kãng maaneg me
Mam sẽn yet a woto wã ka pãng la m dat n maany ye la yaa sẽn na n dɩk neb a taabã sẽn maandã n mak n ges yãmb nonglmã sã n yaa sɩda
Bala yãmb mii tõnd Zusoab a Zeezi Kiris barkã Tɩ baa bãmb sẽn yaa arzɛk soabã b maana b meng naong soab yãmb yĩnga tɩ ne bãmb naongã yãmb na paam arzegse
Yaa mam tagsg la m kõt yelkãngã zugu Bala bõnkãng toga ne yãmba yãmb sẽn yɩ pipi rãmb sẽn sɩng ne rɩɩgẽ n maan ligdlobrã la ka y sẽn yɩ pipi rãmb n maana wã bal ye yãmb n yɩ pipi rãmb n tʋlg n na n maana
Rẽ wã moasã bɩ y maana n baase tɩ yãmb sẽn yãk yam n wilg tɩ y rat n maana lame wã bɩ y kell n tall datem n maana n baase la maanyyãa wa sẽn zems yãmb pãnga
Bala ned sã n tar datem tɩ kõ wa sẽn zems yẽ sẽn tar bũmb ningã a tata Wẽnnaam yam n yɩɩd yẽnda sẽn na n dat n kõ bũmb ning yẽnda sẽn ka tarã
Bala mam ka rat tɩ yãmb sẽn sõngd neb a taabã kẽes yãmb yelpakr pʋg ye La yaa sẽn na yɩl tɩ yãmb zeng taaba tɩ yãmb sẽn tar bũmb ning tɩ sek moasã wã tõe n sõng bãmb b naongã pʋgẽ
la tɩ bãmb me sã n wa tar bũmb ning tɩ sekdba bɩ b tõe n sõng yãmb me y naongã pʋgẽ Sã n yɩ a woto yãmb na n yɩɩ zemtaaba
tɩ yɩ wa gʋlssõamyã sẽn yeel tɩNed ning sẽn paam wʋsgã ka tar baa fʋɩ tɩ loog yela bũmb ka paoog ned ning sẽn paam bilfã ye
Bark Wẽnnaam bãmb sẽn ning yamyãkkãngã me a Tit sũurẽ yãmb yĩngã
Bala a Tit saka tõnd kosgã la yẽnda sẽn tar ratmã a yãka yam ne a sũur fãa n na n wa yãmb nengẽ
Tõnd tʋmda babiig ning sẽn tar pẽgr zĩiga fãa ne koenoogã tʋʋmd a Zeezi tẽedbã sʋkã ta tũ a Tite
Sẽn yɩɩd fãa Kiris tẽedbã yãka yẽnda ta yãag tõnd sõngrtʋʋmkãngã pʋgẽ tõnd sẽn tʋmd Zusoabã meng waoogr yĩnga la tɩ yɩ kaset tɩ tõnd tara ratem tɩ maan ne d sũyã fãa
Tõnd maanda a woto tɩ ned da wa n tõog n dõd tõnd ne ligdkãng sẽn yaa wʋsg tɩ tõnd get a yellã wɛɛngẽ ye
Bala tõnd baood n maana sẽn yaa neere ka Zusoabã nifẽ bal ye la ninsaalbã nifẽ me
Tõnd tʋmda d babiigã ne bãmba Tõnd paama weer naoor wʋsg n mak a tʋʋmdã ratem n gese la moasã a wilgame ta tara ratem ne tʋʋmã n yɩɩd pĩnda a sẽn kɩs sɩd ne yãmbã yĩnga
Woto sẽn kẽed ne a Tit wɛɛngẽ yẽnda yaa mam tũudntaaga la m tʋmdntaag yãmb yĩnga La sã n yaa ne d babiisã bãmb yaa neb Kiris tẽedbã sẽn tʋme Kiris waoogr yĩnga
Dẽ wã bɩ y maan bũmb n wilg bãmb ne a Zeezi Kiris tẽedbã tɩ yãmb tara nonglem tɩ rẽ na n wilgame tɩ tõnd dag n tara bʋʋm la d sẽn pẽgd yãmb bãmb nifẽ wã
Ka tɩlɛ tɩ mam gʋls yãmb sõngr ning sẽn tog n kõ Kiris tẽedbã wɛɛngẽ ye
Sɩd me mam mii yãmb ratem sõngã la mam pẽga m meng yãmb wɛɛngẽ Masedoan nebã taoor n yeel tɩ Akayi nebã rag n seglame n sɛ hal rɩɩgẽ la yãmb sẽn modgdã kɩtame tɩ neb wʋsg me rat n maane
Mam tʋmda babiisã yãmb nengẽ tɩ tõnd sẽn pẽg yãmbã kõn yɩ zaalem bõnkãng wɛɛngẽ ye la tɩ yãmb na segl n sɛ wa mam sẽn yeelã
Mam ka rat tɩ Masedoan nebã yãag maam n wa n mik tɩ yãmb ka segl n sɛ ye tɩ tõnd sẽn kɩs sɩd ne yãmbã da wa n lebg yãnd ne tõnd ye La yaa m sẽn ka rat n yeel tɩ yãmb yãnda yĩnga
Dẽ mam tagsdame tɩ yaa neer tɩ m kos babiisã tɩ b reng maam taoor n wa yãmb nengẽ n ges nonglem kũunã yãmb sẽn zoe n kãabã yelle tɩ y tõe n segl n sɛ tɩ yɩ yamleoog kũuni la ra yɩ wa zoebõn kũun ye
Bãngy tɩ ned ning sẽn bʋt bilf na n tigsa bilfu la ned ning sẽn bʋt wʋsg na n tigsa wʋsgo
Bɩ ned kam fãa kõ wa sẽn zems a sẽn yãk yam a sũur pʋgẽ la ra yɩ ne nengãneng wall modgr ye Bala Wẽnnaam nonga ned ning sẽn kõt ne sũnoogo
La Wẽnnaam tara pãntõog tɩ kõ yãmb bark buud fãa tɩ seke Tɩ yãmb tõe n paam bũmb fãa daar fãa sẽn na sõng yãmb y ratmã fãa pʋgẽ n sek n kell tɩ y maan tʋʋmsoamã fãa
tɩ yɩ wa gʋlssõamyã sẽn yeelãA kɩtame ta tʋʋmsõama wã saag zĩig fãaA kõo naong rãmbaYẽnda tɩrlem paada wakat sẽn kõn sa
Soab ning sẽn kõta kakoaad bõnbuudu la b kõta bur ta rɩtẽ wã na n kõo yãmb bõnbuudu la b kɩt ta wom wʋsgo la b kɩt tɩ yãmb tɩrlmã biis yɩ wʋsgo
Woto yãmb na paam arzegs bũmb fãa pʋgẽ n yãk tɩ yɩ nonglem kũuni tɩ neb wʋsg na pʋʋs Wẽnnaam barka kũunã tõnd sẽn kõbã yĩnga
Bala ka Wẽnnaam nebã bal la nonglem kũunkãngã na n sõng ye A na n kɩtame tɩ neb wʋsg pʋʋs Wẽnnaam barka
Bãmb sã n paam sõngkãngã b na n pẽga Wẽnnaam yãmb sẽn sak n kɩs Kiris koenoogã kaseto la yãmb sẽn kõ kũun wʋsg bãmb yĩnga la nebã fãa yĩngã
B pʋʋsda yãmb yĩng ne nonglem Wẽnnaam sẽn sik bark kãseng yãmb zutã yĩnga
Bark Wẽnnaam bãmb kũunã noor sẽn ka tõe n togsã yĩnga
Maam a Poll kota yãmb ne sũbʋgsem Kiris sõmblmã pʋgẽ mam sẽn yaa ninbʋgsgo m sẽn wat n be ne yãmba la m ya nintoaag m sẽn wat n zãr ne yãmbã
Mam kota yãmba tɩ mam sã n wa n be yãmb nengẽ bɩ y ra maan tɩ yɩ tɩlɛ tɩ mam yɩ nintoaag wa mam sẽn tagsd n na n yɩ nintoaag ne neb nins sẽn tagsd tɩ tõnd kẽnda wa sẽn zems yĩngã datmã ye
Tõnd sɩd bee yĩng pʋga la tõnd ka zabd wa yĩngã sẽn zabdã ye
Bala tõnd sẽn tar zabteed nins n zabdẽ wã ka yĩng zabteed ye La zabtekãens tara pãng Wẽnnaam nifẽ n tõe n leeb pãens rãmbã n lubi
Tagsd nins ne bũmb nins fãa sẽn zẽkd b mens n zabdẽ tɩ nebã kõn bãng Wẽnnaamã tõnd leebdb lame n lubdẽ la tõnd tõogda tagsd buud fãa n kɩt tɩ b sak Kirisã
Yãmb sã n wa n sak zãng fasɩ tõnd seglame n na n sɩbg kɩɩsg buud fãa
Yãmb geta bũmb nins yãmb ninã sẽn ne wã Ned sã n tẽed ta yaa Kiris rẽnda bɩ a meng bãng bõnkãngã me Yẽnda sã n yaa Kiris rẽndã tõnd me yaa Kiris rẽnda
La baa mam sã n maand sũnoog wʋsg bilf ne noor ning Zusoabã sẽn kõ tõnd tɩ d paas yãmb pãnga la ka sẽn na n sãam yãmbã yãnd kõn yõk maam ye
Mam ka rat ta yɩ wa mam dat n kẽesa yãmb dabeem ne mam sɛbã ye
Bala b yetame tɩ A Poll sɛba yaa toogo la b tara pãnga la b meng sã n be tõnd sʋka b ka pãng ye la b goamã ka tar yõod ye
Bɩ ned ning sẽn gomd a woto wã bãng neer tɩ tõnd sẽn ka be yãmb sʋk n gomd toto d sɛbã pʋsã tõnd sã n wa n be yãmb sʋk me tõnd tʋʋmã yaa a woto bala
Tõnd ka saagd n zeng d mens wall d mak d mens ne neb nins sẽn wilgd tɩ b mens zemsame wã ye La bãmb sẽn mamsd b mens la b makd b mens ne taabã b ka yam ye
Sã n yaa ne tõndo tõnd ka rat n pẽg d mens tɩ loog ye la tõnd na n dɩka mamsg ne tʋʋmd ning Wẽnnaam sẽn pʋɩ n kõ tõndo la b leb n kɩt tɩ d tõog n ta hal yãmb nengẽ wã
Tõnd ka loogd d toadg wa tõnd dag n ka ta hal yãmb nengẽ ye Bala tõnd talla Kiris koenoogã n ta hal yãmb nengẽ
Tõnd ka pẽgd d mens tɩ loog ne tʋʋm sẽn yaa ned a to rẽnd ye La tõnd tẽedame tɩ yãmb tẽebã sã n paasdẽ tõnd tʋʋmdã na n lebga kãseng yãmb sʋka zĩig ning sẽn yaa tõnd dẽndã
tɩ d moon koenoogã soolem nins sẽn be yãmb taoorã la ka tɩ d pẽg d mens ne tʋʋm nins sẽn zoe n tʋm neb a taab soolmẽ ye
Wa Wẽnnaam gʋlssõamyã sẽn yeelãNed ning sẽn na n pẽg a mengabɩ a pẽg a mengaa sẽn tũud Zusoabã yĩnga
Bala ka ned ning sẽn wilgd ta zemsame wã n tat Wẽnnaam yam ye yaa Zusoabã sẽn wilgd tɩ ned ning zemsame wã
Mam nongẽla yãmb sã n da tõe n sakẽ mam yalemdã bilfu La yãmb sakdame
Bala mam maanda sũkiir yãmb yĩnga la yaa sũkiir sẽn yit Wẽnnaam nengẽ tɩ bõe mam sẽn dɩk yãmb n kõ sɩd a yembr tãa wã yĩnga Tɩ mam tõe n tall yãmb n kẽng Kiris nengẽ wa pʋgsad sẽn ka sãam ye
La baoosgo a wa waafã sẽn maan sɩlem n zãmb a Awa wã mam yɛɛsdame tɩ yãmb yam na n wa wẽnemd n lebg wẽng n kɩt tɩ y bas y sõmblmã ne y pʋpeelmã y sẽn tar Kiris yĩngã ye
Bala ned a to sã n yɩ pipi n wa moon yãmb Zeezi a to tɩ ka Zeezi ningã tõnd sẽn da moon yãmbã wall yãmb sã n deeg sɩɩg a to sẽn ka Sɩɩg ningã yãmb sẽn dag n deegã wall koenoog a to tɩ ka yãmb sẽn da reeg pĩndã yãmb sakda yẽnda soab sõama
La mam yaool n tẽedame tɩ m ka yɩ poorẽ soab bũmb baa a fʋɩ pʋgẽ ne tẽntʋmdb nins sẽn yet b mens tɩ b yaa tẽntʋmdkãsemsã ye
Baa mam sã n ka gom minimsoaba mam ka ned sẽn ka tar bãngr ye La tõnd wilga bõnkãng vẽeneg yãmb sʋk wakat fãa bũmb fãa pʋga
Bɩ Mam sẽn moon yãmb Wẽnnaam koenoogã zaalma n sik m meng n zẽk yãmbã m maana yelwẽnde
Mam fãa Kiris tẽedbã sẽn be zĩis a taabã mam sẽn sak tɩ bãmb yao maam tɩ m sõng yãmbã yĩnga La mam sẽn da wa n be yãmb nengẽ n dat sõngrã mam ka yɩ zɩɩb ned baa a ye yĩng ye
Bala babiis nins sẽn yi Masedoan n wa wã kõo maam bũmb ning sẽn da paoog maamã Bũmba fãa pʋgẽ mam gũusa m menga n da wa n yɩ zɩɩb yãmb yĩng ye la mam na n kell n gũusa m menga ne bõnkãngã
Ne Kiris sɩdã sẽn be mam sũurẽ wã mam yetame tɩ ned ka tõe n gɩdg maam tɩ m ka pẽg m meng bõnkãng wɛɛngẽ Akayi soolmã pʋgẽ ye
Bõe yĩng tɩ m yet a woto Yaa mam sẽn ka nong yãmb yĩng bɩ Wẽnnaam menga miime tɩ mam nonga yãmba
Mam sẽn maand bũmb ninga mam na n kell n maana lame yɛsa tɩ gɩdg neb nins sẽn baood weer n dat n pẽg b mens n yeel tɩ bãmb sẽn tʋmdã ne tõnd sẽn tʋmdã yaa a yembrã
Ninbãmbã rãmb yaa zãmb tẽntʋmdbã la belgr tẽntʋmdbã n toeemd b mens n yaa wa Kiris tẽntʋmdbã
La yõwã ka bõnlingdg ye Bala Sʋtãanã meng toeemda a meng n lebg wa malɛɛk sẽn tar vẽenem
Dẽ wã yẽnda tʋmtʋmdbã me sã n toeemd b mens n lebgd wa tɩrlem tʋmtʋmdba ka bõnyɛɛsdg ye Bãmb baoosg na n yɩɩ wa b tʋʋmã sẽn yaa toto wãA Poll namsg a tʋʋmdã yĩnga
Mam leb n yetame Bɩ ned da ges maam wa yalem ye wall y sã n get maam wa yalmã bɩ y sak n deeg maam wa yalmã tɩ mam me tõe n pẽg m meng bilfu
Mam sẽn gomd bũmb ningã ka Zusoabã n yet tɩ m gom ye La mam gomda ne pɛlkɛgenga wa m yaa yalma n pẽg m meng bõnkãng pʋgẽ
Neb wʋsg sẽn pẽgd b mens ne dũni yɛlã mam me na n pẽga m menga
Yãmb sẽn yaa yam dãmb n yaool n sakd n deegd yalemb ne yamleoogo
Sɩd me yãmb sakdame tɩ b kẽesd yãmb yembdo tɩ b rɩt yãmba tɩ b fãad yãmba tɩ b ka nand yãmba la b pãbd yãmb pegse
Mam yetame tɩ yaa yãnde Tõnd maana pãnkomsem n ka tõog n maan a woto ye Baoosgo ne bũmb ning fãa ned sẽn tar raood tɩ pẽg a menga mam me tara raoodo mam gomda wa yalma
Bãmb yaa Ebre rãmba Mam me yaa Ebre Bãmb yaa Israyɛll buudu Mam me yaa Israyɛll neda B yaa a Abrahaam yagense Mam me yaa a Abrahaam yagenga
Bãmb yaa Kiris tʋmtʋmdba Maam n leb n yɩɩda Mam gomda wa m zugã ka be ye Sã n yaa ne tʋʋmã maam n yɩɩdba ne bibees roog kõom maam n yɩɩdba ne pãbr deegre maam n leb n yɩɩdba la mam kolga kũum naoor wʋsgo
Zʋɩfrãmbã pãba maam ne kalwaase a yembr n ka pisnaase naoor a nu
B pãba maam ne rasab naoor a tã b loba maam kug vugri koomkogend sãama naoor a tã tɩ mam be b pʋse Mam paa koom zug daar tõre la yʋng tõre
Kʋɩls rag n na n dɩɩ maam wakat kẽere m kẽna pʋse Fãadb rag n na n fãa maam Mam tẽngẽ neb baoo n na n sãama maam Neb nins sẽn ka Zʋɩf buudã baoo n na n sãama maam mam paama tood tẽms pʋsẽ mam dag n na n kii wetẽ Mam dag n na n kii kokãsengã zugu zãmb babiis rag n na n kʋʋ maam
Mam tʋma tʋʋmkegemse mam namsame Wakat kẽere mam ka gũs ye Kom la koyũud yõka maam Mam gãanda kom wakat kẽere Wakat kẽere waood yõka maam la fut paooga maam
tɩ m ka gomd bũmb nins sẽn ketã ye Mam tara zɩɩb daar fãa Kiris tẽedbã fãa yɛl sẽn pak maamã yĩnga
Ãndã pãng n boog tɩ mam dẽnd ka booge Ãndã n lʋɩ yelwẽnd pʋgẽ tɩ mam sũur ka sãame
Pẽgmmeng sã n noomẽ mam na pẽg m pãngkomsem
Wẽnnaam sẽn yaa tõnd Zusoab a Zeezi Ba wã sẽn tara bark wakat sẽn kõn sa wã miime tɩ mam ka yagd zĩrẽ ye
Mam sẽn wa n be Damaasã rĩm a Areta Gʋvɛrneerã ra kɩtdame tɩ b gũud Damaas tẽngã noy n dat n yõk maam
La b kẽesa maam peoogẽ n tũnug roog fẽnetr n sik maam lalgã poor tɩ mam põse ta ka paam maam ye
Yaa tɩlɛ tɩ m pẽg m menga Bõnkãng ka tar yõod ye Baoosgo mam na n togsa mam sẽn yã yãab ninsi la vẽnegr nins Zusoabã sẽn kõ maamã
Yʋʋm piig la a naas sẽn looge mam bãnga Kiris tẽed a yembr sẽn paam zẽkr n ta saas a tãab soabã Mam ka mi yẽnda soab sã n da bee a yĩngã pʋga wall a sã n da ka be a yĩng pʋgẽ ye la Wẽnnaam miime
Raokãngã sã n da bee a yĩngã pʋga wall a ka be mam ka mi ye la Wẽnnaam miime la mam sẽn mi yaa tɩ
raokãngã zẽkame n kẽng Paraadi la a wʋma goamã ned sẽn ka tõe n togs ye la b sẽn ka kõ ninsaal noor ta goma ye
Mam na n pẽga m meng raokãngã wɛɛngẽ la mam mengã wɛɛngẽ mam ka na n pẽg mmeng ye Sã n ka m pẽg m meng pãnkomsem bala
La mam sã n dat n pẽg m menga mam ka na n maan yalemd ye bala mam na n togsa sɩda La mam gũusda m meng tɩ ned da wa n yãnd mam sẽn maandã la a wʋm mam sẽn gomdã n tags tɩ maam n yɩɩd ye
La sẽn na n yɩl tɩ mam da wuk m meng vẽnegkãsenkãensã yĩnga b ninga gõaag mam yĩnga pʋgẽ sẽn yaa sʋtãan tʋmtʋmd ta namsd maam tɩ mam da wa n pid ne wukmmeng ye
Mam kosa Zusoabã naoor a tãab tɩ b kɩt tɩ bõnkãng loog n bas maam
La b yeela maam yaa Mam barka sekda foom Bala yaa pãnkomsmã pʋg la mam pãngã maand a tʋʋmde Dẽnd mam na n maana sũnoog m pãnkomsmã pʋga tɩ Kiris pãngã zĩnd mam zugu
Yaa woto yĩng tɩ mam maand sũnoog pãnkomsmã pʋgẽ paoogrã pʋgẽ yelpakrã pʋgẽ namsgã pʋgẽ la tood mam sẽn sak Kiris yĩngã pʋgẽ Bala yaa mam pãnkomsmã wakat la mam tar pãnga
Yãmb modga maam tɩ m yɩ yalma Sɩd me yaa yãmb n da tog n gom n sõng maam Bala b sẽn boondb rãmb tɩ tẽntʋmdkãsemsã pʋs n ka yɩɩd maam ye baa ne mam sẽn ka baa fɩ wã
Bãn nins sẽn yaa toor n wilgdẽ tɩ mam yaa tẽntʋmdã maana yãmb sʋk tɩ nebã yã yɩɩ ne sũmare makrã fãa pʋgẽ la ne bãnã la bõnyɛɛsdse la ne bõnbãnã
Yaa bõe la yãmb paamy tɩ ka ta a Zeezi tẽedbã a taabã sẽn tarã sã n ka mam sẽn ka sak tɩ y ges mam yellã bala Kõym sugr ne kongkãngãA Poll dat n kẽnga Korẽnt naoor a tãab soaba
Ade mam seglame n sɛ n na n wa yãmb nengẽ naoor a tãabnsoaba la yãmb ka na n ges mam yell ye Bala mam ka baood yãmb bũmb ye la yaa yãmb mensã la m baooda Sɩd me ka kamb n tog tigs paoong b barãmb yĩng ye la yaa barãmbã n tog n tigs paoong b kamb yĩnga
Ne maam mam na n kɩsa bũmb fãa ne yamleoogo la m kɩs m mengã fãa yãmb mensã yĩnga Mam sẽn nong yãmb wʋsgã kɩtame tɩ yãmb ka leb n nong maam wʋsg la
Baa sã n yaa a woto mam ka yɩ zɩɩb yãmb yĩng ye la nina na n tagsame tɩ mam maana sɩlem n paam yãmba
Rẽ yĩnga mam sẽn tʋm neb nins yãmb nengẽ wã m tũnuga bãmb ned a bõe n belg yãmb n deeg bũmbu
Mam sagla a Tit ta wa yãmb nengẽ la m tʋma babiig a yembr ta tũ yẽnda Rẽ yĩnga a Tit belga yãmb n deeg bũmbu Yẽnda tagsgã ne mam dẽndã ka a yembr sɩda Tõnd tʋʋm tʋmdɩ wã ka a yembr sɩda
Hal daar zãra yãmb da tagsame tɩ tõnd dat n baoo bʋʋm yãmb taoore la ka a woto ye Yaa Wẽnnaam taoore Kiris tũudmã pʋgẽ la tõnd gomda M zonongdse bõnkãensã fãa yaa yãmb tẽebã bɩɩsg yĩnga
Bala mam zoeta m na n wa wa n mik tɩ yãmb ka ya wa mam sẽn datã ye la tɩ yãmb da mik tɩ mam mengã ka ya wa yãmb sẽn datã ye Mam yɛɛsdame tɩ welgre la sũkiiri la kistaaba la geesemgeesem la wɩdga la paoogtaaba la wukmmeng la zũnglug na n wa zĩnd yãmb sʋka
Mam zoeta m na n wa wa yãmb nengẽ tɩ mam Wẽnnaamã leb n ning maam yãnd yãmb yĩnga la tɩ mam da wa n yãbe neb wʋsg sẽn dag n maan yelwẽn n ka tek yam n kos sugr yĩnga la b tʋʋmdẽgdã la b yoobã yĩnga la tʋʋm beedã b sẽn maanã yĩng ye
Mam wata yãmb nengẽ naoor a tãabnsoabaYɛlã fãa na n paama manegrene neb a yiib bɩ a tãab kaseto
Mam sẽn dag n zĩnd yãmb nengẽ naoor a yiibẽ soabã mam dag n zoee n togsa yãmb bõnkãngã la dũndã mam sẽn ka be yãmb nengẽ wã mam leb n deng n togsdala neb nins sẽn maan yelwẽnã wakat sẽn loogã la neb a taabã fãa Mam sã n lebg n wa yãmb nengẽ m ka na n bas ned baa yembr ye
Bala yãmb baooda bãnd sẽn wilgd tɩ Kiris tũnugda maam n gomda Bãmb yaool n ka pãnkomsem soab yãmb yĩng ye la b yaa pãnkãseng soab yãmb sʋka
Bala b kaa a Zeezi dapɩk zug b pãnkomsem yĩnga la bãmb vɩɩ ne Wẽnnaam pãnga Tõnd me yaa pãnkomsem dãmb a Zeezi tũudmã pʋgẽ la tõnd vɩɩ ne bãmba n tʋmd yãmb yĩnga ne Wẽnnaam pãnga
Feesy y mens y toore n ges yãmb sã n bee tẽebã pʋgẽ Maky y mens y toor n gese Yãmb ka mi ta Zeezi Kiris bee yãmb pʋsẽ la Sã n ka rẽ dall makrã kɩtdame tɩ yãmb ka paamd tõogr ye
La mam tẽedame tɩ yãmb miime tɩ makrã ka kɩtd tɩ tõnd ka tõogdẽ ye
Baoosgo tõnd pʋʋsda Wẽnnaam yãmb yĩng tɩ y kõn maan bũmb baa yembr sẽn yaa wẽng ye Ka tɩ wilg tɩ tõnd tõogda makr pʋgẽ ye la yaa tɩ yãmb na maan sẽn ya neere baa sã n wẽnda wa tõnd ka paamd tõogr makr pʋgẽ
Bala tõnd ka tar pãng n na n zab ne sɩd ye tõnd sẽn tar pãng ningã yaa sẽn na n sõng sɩdã
Tõnd sẽn wat n maan sũnoog d pãnkomsmã wakatã tɩ yãmb tara pãnga la tõnd sẽn kot bũmb ningã d pʋʋsg pʋgẽ yaa tɩ yãmb na zems zãnga
Yaa rẽ yĩng tɩ mam gʋlsd yãmb bõnkãense wakat ning mam sẽn ka be yãmb nengẽ wã tɩ mam sã n wa n wa yãmb nengẽ mam kõn yɩ nintoaag ne yãmba ne noor ning Zusoabã sẽn kõ maam yãmb sõngr yĩnga la ka y sãoong yĩngã yeYaoolem pʋʋsem
La sẽn keta m babiisi paamy sũnoogo modgy n zemsy zãnga Sagly taaba paamy yam a yembre zĩndy ne taab ne bãane La Wẽnnaam sẽn yaa nonglem la laafɩ soabã na pa ne yãmba
Pʋʋsy taab ne mokr sẽn yaa sõama
Wẽnnaam nebã fãa pʋʋsda yãmba
Bɩ Zusoab a Zeezi barkã la Wẽnnaam nonglmã la Sɩɩgsõng lagemntaar zĩnd ne yãmb fãaYaoolem koɛɛga GALATRÃMBÃSEBRE
Maam a Polle mam yaa tẽntʋmda la ka tẽntʋmd ninsaalb wall ned sẽn yãk ye Yaa a Zeezi Kiris la ba a Wẽnnaam soab ning sẽn vʋʋg a Zeezi tɩ b yi kũum sʋkã n yãk maam
Maam ne babiis nins fãa sẽn be ne maamã n gʋlsd wẽnddotã sẽn be Galasi wã
Bɩ tõnd ba a Wẽnnaam ne tõnd Zusoab a Zeezi Kiris ning yãmb barka la b kõy bãane
Kiris yaa soab ning sẽn kõ b vɩɩm tõnd yelwẽnã yiisg yĩnga tɩ b tõe n fãag tõnd n yiisd dũnikãngã wẽngã pʋgẽ wa sẽn zems tõnd ba a Wẽnnaam daabã
Bɩ bãmb paam ziir wakat fãa ãminaKoenoog a to ka be ye
Yãmb sẽn wẽnemd taotao n bas soab ning sẽn boola yãmb Kiris maasem yĩng n na n tũ koenoog a to wã linga maam
Ka tɩ koenoog a to n be ye la neb n dãmbd yãmb n dat n teem Kiris koenoogã
La tõnd mensã wall arzãn malɛɛk sã n togs yãmb koenoog sẽn yaa toor ne koenoog ning tõnd sẽn moon yãmbã bɩ kãabwẽng zĩnd a zugu
Tõnd yeela yãmb pĩnda la mam leb n yetame Ned sã n togs yãmb koenoog sẽn yaa toor ne koenoog ning yãmb sẽn deegã bɩ kãabwẽng zĩnd a zugu
Dẽ wã mam dat n taa nebã yam bɩ bɩ Wẽnnaam yam Dẽ yĩnga mam baoodame tɩ maan sẽn noom nebã la Mam sã n dag n ket n maandẽ sẽn noom nebã mam dag n kõn yaẽ a Kiris tʋmtʋmd yeA Poll koemooneg tʋʋmde
M babiisi mam yeta yãmb tɩ koenoog ning mam sẽn moona ka yit ninsaal nengẽ ye
Bala mam mengã ka reega wall m wʋma ned nengẽ ye la yaa ne a Zeezi Kiris vẽnegre
Sɩd me yãmb wʋma mam yelmanesem sẽn yɩ toto pĩnda Zʋɩfrãmbã kaoreng pʋgẽ Wakatkãnga mam dag n namsda Wẽnnaam nintũusdsã la m sãamd b roogã
Zʋɩfrãmbã kaoreng pʋgẽ mam dag n yɩɩda m rogtaasã wʋsg m buudã pʋga Bala mam dag n wɩngda ne m barãmbã minindã sakr hal tɩ looge
La sẽn dag n welga maam toor tɩ m nan ket n be m ma pʋgẽ la b maan nimbãanzoeer n bool maamã
sẽn wa n mik tɩ zemsame tɩ b puk b Biriblã ne maam tɩ mam na moon b yellã buzẽmsã sʋkã mam ka yals n sok ninsaal ye
la mam ka kẽng Zeruzalɛm n babs neb nins sẽn dengb maam n yaa tẽntʋmdbã ye Mam kẽnga Araabi la mam lebg n waa Damaase
Yʋʋm a tãab rẽ zugẽ mam kẽnga Zeruzalɛm n na n tɩ bao n bãng a Sefaase la mam zĩnda nea dasem piig la a nu
La mam ka yãnd tẽntʋmd a to baa a yembre sã n ka Zusoabã mabiig a Zak bala
Mam sẽn gʋlsd yãmb yõwã wã mam yeta yãmb Wẽnnaam taoor tɩ m ka yagd ye
Dẽ poore mam kẽnga Siiri ne Silisi soolmẽ
La Wẽnddot nins sẽn be a Kiris pʋgẽ Zʋʋde wã dag n ka mi maam ye
B rag n wʋmame bal tɩ b yetẽ tɩ ned ning sẽn dag n namsd tõndã moonda tẽeb ning a sẽn dag n dat n sãamã koɛɛg moasã
La Wẽnddokãens nebã rag n kõta Wẽnnaam waoogr mam wɛɛngẽ
Rẽ poore yʋʋm piig la a naas zugẽ mam leb n kẽnga Zeruzalɛm la mam peega a Tit me
Yaa vẽnegr mam sẽn paam yĩng la mam kẽng be Mam wilgb la koenoogã mam sẽn moond buzẽmsã Yaa taoor dãmbã la m gom ne ka yɩ nebã fãa taoor ye Bala mam dag n zoeta tʋʋmdã m sẽn maan la m ket n maandẽ wã na n wa yɩ zaalem
La pʋs n ka yɩ tɩlɛ ta Tit sẽn yaa Gɛrk n be ne maamã kẽ bãong ye
Baoosgo baa ne neb nins sẽn belg tɩ b yaa tõnd babiisã sẽn kẽ tõnd sʋk n na n gũus tõnd n ges lohorem ning tõnd sẽn tar d lagemntaar a Zeezi Kirisã pʋgẽ wã n dat n kẽes tõnd yembdẽ wã
La tõnd ka tũ b raabã baa bilf ye sẽn na n yɩlẽ tɩ koenoogã sɩdã na kell n yals yãmb sʋka
La sã n yaa ne neb nins nebã sẽn dag n get wa taoor dãmbã la b sẽn dag n yaa bũmb ning pĩndã ka pak maam ye Wẽnnaam ka welgd neb ye Taoor dãmbkãens ka modg maam tɩ m maan baa fɩ ye
Ayo b sẽn yã tɩ Wẽnnaam kõo maam koenoogã neb nins sẽn kab Zʋɩfrãmbã yĩnga wa b sẽn kõ a Pɩyɛɛr Zʋɩfrãmbã yĩngã
bala ned ning sẽn tʋm a Pɩyɛɛr pʋgẽ n kɩt ta lebg Zʋɩfrãmbã tẽntʋmdã ninkãng me n tʋm mam pʋgẽ buzẽmsã yĩnga
La b sẽn bãng bark ning Wẽnnaam sẽn kõ maamã a Zak ne a Sefaas la a Zã nebã sẽn get wa ralugsã yõga maam ne a Barnabaas nusrɩtgo n wilg tɩ lagemntaar bee tõnd ne bãmb sʋka Woto tõnd na n teesa buzẽmsã sẽnẽ tɩ bãmb tees Zʋɩfrãmbã sẽnẽ
Tõnd togame bal n tẽeg naong rãmbã yelle la mam maana rẽndã ne m sũur fãaA Poll lenga a Pɩyɛɛr Ãntiyoos
La a Sefaas sẽn wa Ãntiyoosã mam lengala nebã taoore bala a dag n maana sẽn ka zemse
Sɩd me sẽn deng neb kẽer sẽn yi a Zak nengẽ wã waoongo a Sefaas dag n dɩta ne buzẽmsã La ninkãens waoongã zugẽ a welgame n ka leb n dɩt ne buzẽmsã ye a sẽn zoet zũnsã yĩnga
Zʋɩfrãmb a taabã me rag n kuusd n maanda wa yẽnda sẽn maandã hal ta Barnabaas mengã tũ n kẽ b zãmbã pʋgẽ
La mam sẽn yã tɩ b ka kẽnd tɩrg wa sẽn zems koenoogã sɩdã yĩnga mam yeela a Sefaas nebã fãa taoor yaa Fo sẽn yaa Zʋɩfã fo sã n maand wa buzẽmsã fo na n maana a wãn n modg buzẽmsã tɩ b sak Zʋɩfrãmbã kaorengo
Tõnd yẽ rogame n yaa Zʋɩfrãmba la d ka yelwẽnmaandb soolem dãmbã sʋk ye
Tõnd sẽn mi tɩ ka ne tõogã tʋʋm la ned yɩt tɩrga la yaa ne tẽeb ne a Zeezi Kirisã tõnd me tẽe a Zeezi Kirisã tɩ tẽeb ne Kirisã na kɩt tɩ tõnd lebg tɩrse la ka tõogã tʋʋm ye Bala tõog tʋʋm kõn kɩt tɩ ned baa a yembr yɩ tɩrg ye
La tõnd sẽn baood tɩ Kiris kɩt tɩ tõnd yɩ tɩrsã b sã n mik tɩ tõnd me yaa yelwẽn maandb wa buzẽmsã dẽ Kiris yaa yelwẽna tʋmtʋmd la Yaa vẽeneg tɩ ka a woto ye
Bala bũmb nins mam sẽn yeel tɩ b ka sõngdã mam sã n wẽnemd n yeel tɩ b sõngdame rẽnd mam lebga m meng kɩɩsda
Sɩd me sã n yaa ne tõogã wɛɛngẽ mam yaa kũum tõogã maasem yĩnga tɩ m tõe n vɩɩmd Wẽnnaam yĩnga
B kaa maam ne Kirisã la ka maam n vɩ yɛs ye yaa Kirisã n vɩ mam pʋgẽ Mam sẽn vɩ m yĩngã pʋgẽ moasã wã yaa tẽeb ne Wẽnnaam Biriblã soab ning sẽn kõ a vɩɩm a toor mam yĩngã pʋgẽ la mam vɩ
Mam ka tõdgd Wẽnnaam barkã ye Bala sã n dag n yaa ne tõog la ned paamd tɩrlem dẽnd Kirisã kii zaalem
Yãmb Galasi neb sẽn ka yam Ãnda n belg yãmba b bilga yãmb a Zeezi Kiris b sẽn ka dapɩk zugã yellã vẽenegã ãnda n belg yãmba
Ad bũmb ning bal mam sẽn dat tɩ yãmb leok maam Yaa yãmb sẽn maan tõogã sẽn yeelã yĩng la yãmb deeg Sɩɩgsõngã bɩ bɩ yaa yãmb sẽn kelg koenoogã ne tẽebã
Yãmb ka yamã taa a woto Yãmb sẽn sɩng ne Sɩɩgã pãngã yãmb na n baasa ne yĩng rẽnd moasã la
Bũmb nins fãa yãmb sẽn yã wã yɩɩ zaalem la Sã n yaẽ la zaalem
Soab ning sẽn kõt yãmb Sɩɩgã la b maand bõnbãn yãmb sʋkã yaa yãmb sẽn sakd tõogã yĩng la b maand bɩ bɩ yaa yãmb sẽn kelgd koenoogã ne tẽebã yĩngaWẽnnaam kãabg ne a Abrahaam
La ne a Abrahaam a tẽe Wẽnnaamla Wẽnnaam gesala wa nintɩrgaa tẽebã yĩnga
Dẽ wã bɩ y reeg tɩ yaa neb nins sẽn tẽedã n yaa a Abrahaam kamba
Woto Wẽnnaam gʋlssõamyã sẽn pĩnd n neẽ tɩ Wẽnnaam na n kɩtame tɩ buzẽmsã yɩ tɩrs tẽeb yĩngã b pĩnd n togsa a Abrahaam koenokãngã n yeeleBuud fãa na n paama bark fo yĩnga
Woto neb nins sẽn tar tẽebã naaga ne tẽeb soab a Abrahaam n paam barka
Sɩd me neb nins fãa sẽn teegd tõog tʋʋmã bee kãabwẽng pʋgẽ bala b gʋlsame n yeeleKãabwẽng n be ned ning fãasẽn ka sakd bũmb nins fãasẽn gʋls sebkãngã pʋgẽla a ka maand wa sẽn gʋlsã zugu
La yaa vẽeneg tɩ ned baa a yembr kõn paam tɩrlem Wẽnnaam taoor tõog yĩng ye balanintɩrg na n vɩɩ ne tẽebo
Tõog yaool n ka yit tẽebẽ ye La tõogã yetame tɩned ning sẽn na n maana wa sẽn gʋlsãbõnkãens na kɩt ta vɩɩmde
Kiris yolsa tõnd ne kãabwẽngã bãmb sẽn lebg kãabwẽng tõnd yĩngã yĩnga Bala b gʋlsame tɩkãabwẽng n be ned ning sẽn lulg raoog zugã zugu
Woto a Abrahaam barkã na n zĩnda a Zeezi Kiris pʋgẽ buzẽmsã yĩnga la ne tẽebo bɩ tõnd deeg Sɩɩgã Wẽnnaam sẽn kãabã
M babiisi m dɩk ninsaalb mamsgo Ned sã n gʋls sebr n wilg a sũur gomde a sẽn dat tɩ yɩ toto a kũum poore baa ne sẽn yaa ninsaal n gʋlsã ned baa a yembr ka kɩɩsd gomdã wall a paasa bũmb ye
Kãabdã sẽn kãabã yaa a Abrahaam ne a yagengã B ka yeel tɩ yagense wa b yaa wʋsg ye Yaa a yembr tãa B sẽn yeel tɩ fo yagengã dat n togsame tɩ Kirisi
Ad mam gomdã võore Yaa tɩ yamyãkr ning Wẽnnaam sẽn yãke n togs tɩ buzẽmsã ka tõog sẽn yaool n wa yʋʋm kobsnaas la pistã rẽnda zugẽ wã n na n kiisa n kɩt tɩ kãabgã yɩ zaalem ye
Bala rogempʋɩɩrã sã n dag n yitẽ tõogã pʋgẽ a rag n kõn leb n yi kãabgẽ ye Yaool n yaa kãabg pʋgẽ la Wẽnnaam ning b barkã a Abrahaam zuguTõogã võore
La yaa bõe yĩng la b wa ne tõogã Wẽnnaam yaool n waa ne tõogã n na puk nebã beegre hal tɩ yageng ning Wẽnnaam kãabgã sẽn be a zugã na wa Malegs n moon kãabkãnga la b tũnuga sɛyõakda
Sã n yaool n yaa ninyend yelle a ka baood sɛyõakd ye La Wẽnnaam yaool n yaa b yembre
Dẽ wã tõogã kɩɩsda Wẽnnaam kãabgã la Ayo B sã n dag n kõẽ tõog sẽn tõe n kõ vɩɩm tõogã dag n na n sɩd waa ne tɩrlem
Wẽnnaam gʋlssõamyã yeelame tɩ dũni gill fãa bee yelwẽn maaneg pʋgẽ Woto yaa neb nins sẽn tẽed a Zeezi Kirisã n na n paam kũun ning Wẽnnaam sẽn kãabã b sẽn tẽ wã yĩnga
Sẽn deng tẽebã waoongo tõnd dag n bee tõogã yembdẽ n gũud tẽebã sẽn na n wa pukã
Woto tõog yɩɩ tõnd gũuda n na n tɛ tõnd n taas Kiris nengẽ tɩ ne tẽebo tõnd na lebg tɩrse
Tẽebã sẽn wa wã ka leb n yaa gũudkãng n so tõnd yɛs ye
Bala yãmb sẽn tẽed a Zeezi Kirisã yãmb fãa yaa Wẽnnaam kamba
Yãmb sẽn deeg lisg Kiris pʋgẽ wã Kiris luda yãmb wa fuugu
Ka leb n be tɩ m yaa Zʋɩf bɩ Gɛrka yamb bɩ burkĩna dao bɩ pag ye Bala yãmb fãa yaa yembr a Zeezi Kiris pʋgẽ
La yãmb sã n yaa Kiris nebã dẽnd yãmb yaa a Abrahaam yagense n yaa pʋɩtntaas ne a rogempʋɩɩrã wa b sẽn kãabã
La mam yaool n yeta yãmb tɩ ned ning sẽn na n soog a ba wã paoong sã n ket n yaa biiga welgr ka be yẽnda ne yamb sʋk ye tɩ yaool n yaa yẽnda n na n soog bũmba fãa
Bawubdsi la tʋʋmgɛtb n so yẽnda hal tɩ ta wakat ning ba wã sẽn yãkã
Tõnd me sẽn dag n yaa kambã tõnd dag n bee dũni wã bũmb buud toortoor yembd pʋgẽ
La wakat sẽn ta Wẽnnaam tʋma b biriblã tɩ pag rogba n dogb tõogã pʋgẽ
tɩ b tõe n yols neb nins sẽn dag n be tõogã yembd pʋgẽ n tõog n deeg tõnd n maan Wẽnnaam kamba
La yãmb sẽn yaa Wẽnnaam kambã yĩnga Wẽnnaam tʋma b biriblã Sɩɩg yãmb sũyã pʋse la Sɩɩgã yetame tɩ abba sẽn dat n togs tɩ m ba
Woto fo ka leb n yaa yamb yɛs ye fo yaa Wẽnnaam biiga La fo sã n yaa Wẽnnaam biiga fo yaa bãmb pʋɩrɛɛgd me bãmb maasem yĩngaA Poll yɩɩr Galasi rãmbã yĩnga
Pĩndã yãmb dag n ka mi Wẽnnaam ye la yãmb dag n sakda wẽnnaamdãmb sẽn ka wẽnnaamdãmb sɩdsɩd ye
La moasã yãmb sẽn bãng Wẽnnaamã la sẽn yɩɩd fãa Wẽnnaam sẽn bãng yãmbã yɩta a wãn tɩ yãmb leb n kẽed dũni bõnkãensã sẽn ka pãnga la sẽn ka yõodã n na n leb n lebg b yembse
Yãmb tũuda rayã kitã wakatã la yʋʋmã
Dabeem tara maam ne m sẽn nams yãmb yĩngã kõn yɩ zaalem
M babiisi mam bõosda yãmb tɩ y yɩ wa maam bala mam me yaa wa yãmba
Yãmb ka beeg maam baa bilf ye Yãmb miime tɩ mam sẽn na n moon yãmb koenoogã pipi yɩɩ mam ka laafɩ yĩnga
Mam yĩnsã kalaafɩ wã yɩɩ makr yãmb yĩnga Ka tɩ yãmb ka ges maam n ka nandẽ wall y yam yii maam ye Ayo Yãmb pʋs n deega maam wa Wẽnnaam malɛɛka la wa a Zeezi Kirisi
La yaa bõe n wa ne yãmb sũnoogã Bala mam kɩta yãmb kaset n yetẽ tɩ yãmb sã n dag n tõeẽ y dag n na yãgs y ninã n kõ maam
Mam sẽn togs yãmb sɩdã yĩnga mam lebga yãmb bɛ la
Bãmb sẽn wɩngd ne yãmbã ka sõama ye B sẽn datã yaa tɩ welg yãmb ne tõndo tɩ yãmb na wẽnemd n kẽ bãmba
Yaa sõama tɩ y wɩng ne bũmb ning sẽn yaa sõama wakat fãa la ka mam sẽn be ne yãmb wakat bal ye
Mam kamba rogem toog leb n tara maam yãmb yĩnga hal n na ta wakat ning yãmb sẽn nan wẽneg Kirisã
Mam da nong n bee yãmb sʋk moasã n tek m sẽn gomd toto wã bala mam ka mi m sẽn na n maan toto ne yãmb yellã yeA Agaar ne a Saara yelle
Yãmb dãmb sẽn dat n be tõog sakr pʋgẽ wã leoky maam wɛ Yãmb ka kelgd tõogã la
Bala b gʋlsame ta Abrahaam paama komdibli a yiibu A yembr yaa yempoakã biiga ta to wã ya burkĩnpoakã biiga
Yaa ne ninsaal datem la b rog yempoakã biigã la b roga burkĩnpoakã biig wa sẽn zems Wẽnnaam sẽn kãabã
Mamsg n be yelkãngã pʋgẽ bala pagbã a yiibã mamsda kaool a yiibu Pag a yembr mamsda kaool ning sẽn maan Sinayi tãngẽ wã la a sẽn dogd b rãmbã yaa yembse Pʋgkãng yaa a Agaare
A Agaar yaa Sinayi tãng sẽn be Araabi wã la kell n zemsa ne rũndãrũndã Zeruzalɛmã bala a bee yembdẽ ne a kambã
La Zeruzalɛm sẽn yita yĩngrã yaa burkĩna la yaa yẽnda n yaa tõnd ma
Sɩd me b gʋlsame n yeel yaapʋgkiir sẽn ka rogda maan sũnoogoFo sẽn ka yã rogem toogã kɩdem la f kaaseBala pag ning b sẽn basã kamb na n yɩɩgapag ning b sẽn nongã kamba
La yãmba m babiisi yãmb yaa kãabg kamb wa a Izake
La a wa biig ning b sẽn dog yĩng ratem yĩngã sẽn dag n namsd biig ning b sẽn dog wa sẽn zems Wẽnnaam Sɩɩgã raabã ket n yaa a woto bal moasã
La Wẽnnaam gʋlssõamyã yetame tɩ bõeDig yempoakã ne a biigãbala yempoakã biig ka na n naagne burkĩnã biig n deeg rogempʋɩɩr ye
Woto m babiisi tõnd ka yempoakã kamb ye tõnd yaa burkĩnpoakã kamba
Kiris yolsa tõnd tɩ d na vɩ ne lohorem Dẽ yĩngã yalsy kãenkãe n da leb n kẽes y mens yembdẽ ye
Ade maam a Poll yeta yãmb tɩ yãmb sã n kɩt tɩ b kẽesy bãongo Kiris ka na n zĩnd yõod ne yãmb ye
Mam leb n yeta ned ning fãa sẽn kɩt tɩ b kẽesa bãong ta tog n pidsa tõogã gilli
Yãmb dãmb sẽn baood zemsg tõog sakr pʋgẽ wã yãmb welga ne Kirisi yãmb monga y mens barkã
Ne tõndo yaa tẽeb pʋgẽ la tõnd gũud tɩ Wẽnnaam kɩt tɩ tõnd lebg nintɩrse Sɩɩgsõng pãngã yĩnga
Bala bũmb ning sẽn be yõod Kiris pʋgẽ wã ka bãongã wall moonemã ye yaa tẽeb sẽn tʋmd ne nonglem
Yãmb dag n zoeta sõama la ãnda n gɩdg yãmb tɩ y ra sak sɩdã n kɩt tɩ y yalse
Tagskãng ka yi sẽn boonda yãmbã nengẽ ye
Rãbɩll bilf bal wukda bur zomnagdgã gilli wa b sẽn mi n yetẽ wã
Ne maam mam sũurã keema ne yãmb Zusoabã pʋgẽ tɩ y tagsg ka na n yɩ toor ye La ned ning sẽn dãmbda yãmbã baa a sẽn yaa ned ning fãa a na n deega a sɩbgre
M babiisi ne maam sã n yaa tɩ mam moondame tɩ b kẽes nebã bãongo bõe yĩng tɩ b namsd maam Dẽ a Zeezi dapɩkã koɛɛg sẽn yaa wa kuglakdg tɩ mam moondẽ wã ka leb n beegd ned ye
Mam datẽ lame tɩ neb nins sẽn dãmbd yãmbã tolg n wã b mens n baase
M babiisi b boola yãmb tɩ y vɩɩmd lohorem pʋgẽ La bɩ y da rɩk lohoremkãng n na n vɩɩmd wa yĩngã sẽn datã ye Vɩɩmdy ne nonglem la y tʋm n kõ taaba
Bala gomd a yembr tãa n pidsd tõodã gilli A yetame tɩNong f to wa f menga
La yãmb sã n wãbd taab wa baase la y namsd taaba bɩ y gũus n da wa gõdg n sãam taab yeSɩɩgsõng biisi la yĩngã ratem tʋʋma
Dẽ mam yeta yãmb tɩ y kẽn wa sẽn zems Wẽnnaam Sɩɩgã sẽn tɛt yãmbã la yãmb kõn maan y yĩngã sẽn dat ye
Bala yĩngã tara ratem sẽn yaa lebend ne Wẽnnaam Sɩɩgã rẽnda la Wẽnnaam Sɩɩgã tara ratem sẽn yaa lebend ne yĩngã rẽnda B kɩɩsda taaba tɩ yãmb kõn maan y sẽn datã ye
La sã n yaa Wẽnnaam Sɩɩgã n tɛt yãmba yãmb ka be tõog sakr pʋgẽ ye
La yĩngã tʋʋm yaool n yaa vẽenese Yaa yoobo rẽgdo tʋʋmwẽns maanego
wẽnnaands pʋʋsgo tɩɩm beem kawʋmdtaaba sũkiiri sũyikri nokoɛɛma welgre yitaaba
zoebõne rãtɩgre yãobeedo la bũmb sẽn wẽnd a woto Mam pĩnd n keoogda yãmb wa mam sẽn da zoe n maanã Neb nins sẽn maand bõnkãensã kõn paam Wẽnnaam soolem tɩ yɩ b pʋɩɩr ye
La Sɩɩgsõng bilã yaa nonglem la sũnoogo la bãane la sũmare la sõmblem la maanneere la maansɩda la bʋgsem la yõkmmenga
Tõogã ka kɩɩsd bõnkãensã ye
Neb nins sẽn be a Zeezi Kiris pʋgẽ wã kaa b yĩngã ne a sẽn nonge la a raabã fãa dapɩk zugu
Tõnd sã n vɩ ne Wẽnnaam Sɩɩgã pãnga bɩ d kẽn wa sẽn zems bãmb Sɩɩgã sẽn tɛt tõndã me
Bɩ d da lebg wukmmens rãmba n baood taab noore la d maand sũkiir ne taab ye
M babiisi yãmb sã n ling ned ta beegdẽ Wẽnnaam Sɩɩgã sẽn be ne yãmbã yĩnga bɩ y sagl a soab ne sũbʋgsem ta tõe n leb n dɩk sotɩrgã Gũus f menga tɩ fo me ra wa n paam makr ye
Tʋky taab zɩɩbo Woto Yãmb na n maana Kiris tõogã sẽn datã
Ned sã n tẽed ta yaa bũmbu n yaool n ka fɩ a belgda a menga
Bɩ ned kam fãa ges a meng tʋʋmd sẽn yaa toto la woto a na maan sũnoog ne a meng tʋʋma la a ka tog n makd a rẽndã ne neb a taabã rẽnd n maand sũnoog ye
Bala ned fãa na n tʋka a meng zɩɩbo
Ned sã n paam tɩ ned a to zãmsda Wẽnnaam goamã bɩ a kɩt tɩ sẽn zãmsda yẽnda wã me paam pʋɩɩr ne bũmb nins yẽnda sẽn tarã
Da belgy y mens ye Wẽnnaam ka sẽn na paoog ye Ned sẽn bʋd bũmb ningã la a na n tigs bala
Bala ned ning sẽn bʋta yĩngã yĩnga a na n tigsa yĩngã biis sẽn yaa sãoongo La ned ning sẽn bʋta Wẽnnaam Sɩɩgã yĩng na n tigsa Sɩɩgã biis sẽn ya vɩɩm sẽn kõn sa
Bɩ d da yɛ ne tʋʋmsõama maaneg ye Bala wakat sã n ta tõnd na n tigsame a sã n yaa tɩ tõnd ka bas n vʋʋs ye
Woto yĩnga tõnd sẽn paam weer ning fãa bɩ d maan nebã fãa neere la sẽn yɩɩd fãa yaa tẽeb pʋgẽ babiisãYaoolem sagls la bark ningri
Gesy gʋlsbiisã bedrem sẽn zem toto Maam n gʋlsd yãmb m toor moasã
Neb nins sẽn dat tɩ ne yĩngã yell bɩ b pẽgbã modgda yãmb tɩ y kɩt tɩ b kẽesy bãongo la yaa sẽn na yɩlg bal n da paam namsg Kiris dapɩkã yĩng ye
Bala bãmb mensã sẽn yaa zũnsã b ka sakd tõogã ye La b ratame tɩ yãmb kɩt tɩ b kẽesy bãongo tɩ bãmb paam waoogr yãmb yĩnneong yĩnga
La ne maam yaa vẽeneg tɩ ka a woto ye Mam ka na n waoog m meng ne bũmb a to tɩ ka ne tõnd Zusoab a Zeezi Kiris dapɩkã ye Ne maam dapɩkã yĩnga dũni wã yaa wa kũum la ne dũni wã mam me yaa wa kũum
Bala bũmb ning sẽn be yõodo ka bãongo wall moonem ye la yaa tɩ yɩ ninpaalga
Bɩ bark la laafɩ zĩnd ne neb nins sẽn na n sakb nokãnga wã la ne Wẽnnaam Israyɛllãa
Yaoolem koɛɛg yaa tɩ ned baa a yembr da sãam mam sũur ye Bala noddãand nins mam sẽn tarã yaa bãnd tɩ mam yaa a Zeezi rẽnda
M babiisi bɩ tõnd Zusoab a Zeezi barkã zĩnd ne yãmba ÃminaEFƐƐS RÃMBÃSEBRE
Maam a Poll sẽn yaa a Zeezi Kiris tẽntʋmd wa sẽn zems Wẽnnaam tʋlsmã n tʋmd sebkãngã Wẽnnaam nebã ne neb nins sẽn be Efɛɛs n tũud a Zeezi Kirisã
Bɩ tõnd ba a Wẽnnaam ne tõnd Zusoab a Zeezi Kiris kõ yãmb b barkã la b laafɩ wãSɩɩgsõng barka Kiris maasem yĩnga
Pẽgr Wẽnnaam sẽn yaa tõnd Zusoab a Zeezi Kiris ba wã Bãmb sẽn kõ tõnd Sɩɩgsõng bark buud fãa sẽn yit yĩngri Kiris maasem yĩngã
Wẽnnaam yãka tõnd Kiris maasem yĩng sẽn deng dũni naanego tɩ tõnd yɩ neb sẽn yell bãmb taoor ye Wẽnnaam nonglmã pʋga
bãmb da pĩnd n yãka yam tɩ tõnd na n yɩɩ bãmb kamba a Zeezi maasem yĩnga a wa sẽn zems bãmb daabo la sẽn noom bãmba
Bõnkãng yaa tɩ tõnd na zẽk bãmb barkã ziir b sẽn kõ tõnd bãmb Biriblã maasem yĩngã
Yaa Kiris zɩɩmã maasem yĩng la tõnd paam fãagre fãagr ning sẽn yaa yelwẽnã sugr kũuni sẽn zems Wẽnnaam barkã sẽn waoog wʋsgã
bark ning Wẽnnaam sẽn kõ tõnd hal wʋsgo n paas yam fãa ne bãngrã
Wẽnnaam kɩtame tɩ tõnd bãng bãmb datmã yelsolemde a wa sẽn zems yamyãkr ning b sẽn da pĩnd n yãk Kiris pʋgẽ wã
Wakatã sã n pidi Wẽnnaam na n pidsa b yamyãkkãense Bãmb na n tigsa bũmb nins fãa sẽn be yĩngri la sẽn be tẽng zugã tɩ b sak naab a yembre Kirisã
Kiris maasem yĩnga Wẽnnaam yãka tõnd n bĩng toore Bãmb sẽn maand bũmb fãa wa b yamã sẽn yãke la wa b sẽn datã bãmb pĩnd n tʋlsa tõndo
tɩ tõnd sẽn da pĩnd n tẽed Kirisã tõnd na tʋm n kɩt tɩ nebã bãng bãmb ziirã
Kiris maasem yĩnga yãmb me sẽn wʋm sɩd koɛɛgã yãmb fãagrã koenoogã yãmb tẽe bãmba la b ningy la bãnd sẽn yaa Sɩɩgsõng b sẽn dag n kãabã
Sɩɩgsõng yaa kaset sẽn wilgd tɩ tõnd na n paama d pʋɩɩrã sẽn yaa tɩ Wẽnnaam sẽn da neb ninsã na n dɩɩ naam tɩ yɩ Wẽnnaam ziiriPʋʋsg yam la yamvẽnegr yĩnga
Yaa woto yĩnga mam me sẽn wʋm tɩ b gomd yãmb tẽeb ne Zusoab a Zeezi wã yelle la nonglem ning yãmb sẽn tar Wẽnnaam nebã fãa yĩngã yelle
mam pʋʋsda Wẽnnaam bark yãmb yĩng n ka basdẽ ye Mam tẽegda yãmb yell m pʋʋsg pʋgẽ
Mam pʋʋsdame n kot tõnd Zusoab a Zeezi Kiris Wẽnnaamã sẽn yaa Ba sẽn tar ziirã tɩ b na kõ yãmb yam la vẽnegr sɩɩga n kɩt tɩ y bãng bãmba
Mam pʋʋsdame tɩ Wẽnnaam na puk yãmb pʋtẽer ninã tɩ y bãng bõnneer ning b sẽn bool yãmb tɩ ka tar paamã la y bãng bãmb pʋɩɩr ning sẽn yaa arzegs sẽn be ziirã Wẽnnaam nintũusdsã sẽn tarã
Mam pʋʋsdame tɩ yãmb na bãng bãmb pãn kãsengã sẽn zem toto la a sẽn tʋmd tõnd sẽn yaa Kiris tẽedbã pʋsẽ wa sẽn zems bãmb naamã pãng sẽn tʋmdã
Wẽnnaam wilga b pãnkãsengã Kiris pʋgẽ n vʋʋgb tɩ b yi kũum sʋka n kɩt tɩ b zĩ bãmb dɩtg Arzãn pʋga
Wẽnnaam kɩtame tɩ Kiris yɩɩd rĩmdãmba fãa la noyã fãa la pãensã fãa la naam fãa la b yʋʋrã yɩɩda yʋyã fãa sẽn pʋtã la ka dũndã zamaanã pʋg bal ye la yaa ne zamaan ning sẽn watã me pʋgẽ
Wẽnnaam kɩtame tɩ Kirisã so bũmb fãa la b kɩt tɩ bãmb yɩ b tẽedbã fãa Zusoab ne bũmb fãa
Kiris tẽedbã yaa Kirisã yĩnga Kiris yalẽ wã fãa bee b nebã pʋgẽ la b pida bũmb fãa ned fãa pʋgẽ
Yãmba yãmb dag n yaa kũum y beegrã ne y yelwẽnã yĩnga
Pĩnda yãmb dag n kẽnda yelwẽn kãens pʋgẽ wa sẽn zems dũnikãngã sẽn kẽnd toto wã n sakd yĩngr pãng naabã sɩɩg ning sẽn tʋmd wẽnkɩɩsdbã pʋgẽ moasã wã
Tõnd fãa me rag n bee bãmb sʋka la tõnd dag n vɩɩ wa sẽn zems tõnd yĩngã datem wẽnsã Tõnd dag n tʋmda wa tõnd yĩngã sẽn date la sẽn zems tõnd tagsdo la tõnd dag n yaa neb sẽn na n paam Wẽnnaam sɩbgr wa neb a taabã
La Wẽnnaam sẽn tar nimbãanzoeer wʋsgã la bãmb sẽn nong tõnd ne nonglem kãsengã yĩnga
baa tõnd sẽn dag n yaa kũum d beegrã yĩngã Wẽnnaam kõo tõnd vɩɩm Kiris pʋgẽ Yaa Wẽnnaam barkã yĩng la yãmb paam fãagre
Wẽnnaam naaga tõnd ne Kirisã n vʋʋge n kɩt tɩ tõnd naag ne bãmb n zĩnd arzãn pʋga Kiris maasem yĩnga
tɩ wakat sẽn wate bɩ bãmb tõe n wilg tõnd bãmb bark kãsengã b sẽn kõ tõnd sõmblem Kiris maasem yĩngã
Sɩd me yaa Wẽnnaam barkã yĩng la yãmb paam fãagr tẽeb yĩnga Yãmb sẽn paam fãagrã ka ne y mens pãng ye yaa Wẽnnaam kũuni
Ka ne tʋʋm ye tɩ ned baa a yembr da wa pẽg a meng ye
Bala tõnd yaa Wẽnnaam bõnnaandse B naana tõnd Kirisã maasem yĩnga tɩ tõnd na maan tʋʋmsõama nins bãmb sẽn dag n pĩnd n segl tɩ tõnd wa maanãDapɩkã yiisa yell tõnd ne Wẽnnaam sʋka
Dẽ wã tẽegy tɩ wakat sẽn looge yãmb dag n yaa buzẽms yĩng wɛɛngẽ tɩ neb nins sẽn yet tɩ b yaa zũnsi tɩ yaool n yaa bãong ninsaal nus sẽn kẽesã rãmb n dag n boond yãmb a buzẽmsã tɩ moose
Wakatkãng tɩ yãmb dag n zãra ne Kirisã la yãmb da ka tar noor tɩ lagem ne Israyɛll nebã ye Sẽn paase yãmb dag n zãra ne lagemntaar ning Wẽnnaam sẽn dag n kãabã la y dag n ka tar tẽeb pidsg gũudum ye Y dag n vɩɩ dũni pʋgẽ n ka tar Wẽnnaam ye
La moasã Kiris pʋgẽ yãmb sẽn dag n zãr wakat sẽn loogã Kiris zɩɩmã maasem yĩnga yãmb pẽnegame
Bala yaa Kiris n yaa tõnd laafɩ Bãmb n kɩt tɩ sẽn yaaa Zʋɩf la sẽn kaa Zʋɩf lebg buud a yembre n wã welgr lalgã sẽn yaa beemã sẽn dag n be sʋkã
Kiris yiisa a Moyiis tõodã ne a noyã la a minindã n na n kɩt tɩ buud a yiibã naag taab bãmb pʋgẽ n yɩ bupaalg a yembre n kɩt tɩ laafɩ zĩndi
la b yiis yell ning sẽn dag n be buud a yiibã ne Wẽnnaam sʋkã n kɩt tɩ b lebg yĩng a yembre la b kɩt tɩ beemã sa dapɩkã maasem yĩnga
Kiris waan moona yãmb dãmb sẽn da zãrã laafɩ koenoogãla b moona neb nins sẽn da pẽ wã me
Bala Kiris maasem yĩnga tõnd ned kam fãa tara noor tɩ wa d ba wã nengẽ Sɩɩgsõng a yembr pʋgẽ
Dẽ wã yĩnga yãmb ka leb n yaa sãamba wall ninloogds ye Yãmb yaa buud a ye ne Wẽnnaam nebã n ya Wẽnnaam zakã nebã
B mee yãmb yẽbgr ning tẽntʋmdbã ne Wẽnnaam norɛɛsdbã sẽn yẽbgã zugu la yaa Kiris mengã n ya roogã pãng kugri
Kiris maasem yĩnga roogã gill fãa naagda taab n yikdẽ n lebgd rosõng Zusoabã pʋgẽ
Yãmb sẽn be Kiris pʋgẽ wã yãmb me naaga meebã pʋgẽ n lebg Wẽnnaam Sɩɩgã roogo
Yaa woto yĩng n kɩt tɩ maam a Poll yaa Kiris bibɛɛg yãmb sẽn yaa buzẽmsã yĩnga
M tẽed tɩ yãmb wʋmame tɩ b gomd Wẽnnaam bark koɛɛgã b sẽn kõ maam tɩ m togs yãmbã yelle
Yɩɩ ne vẽnegr la Wẽnnaam wilg maam yelsolemd ning mam sẽn gʋls a goamã bilf n wilg yãmbã
Yãmb sã n karemba y na n bãnga yamvẽnegr ning mam sẽn paam Kiris yelsolemdã pʋgẽ wã võore
Wakat sẽn looge Wẽnnaam rag n ka kɩt tɩ ninsaalbã kamb bãng yelsolemkãng wa b sẽn vẽnega moasã ne b tẽntʋmdb sõamyã la ne b norɛɛsdbã ne Sɩɩgsõng pãngã ye
Yelsolemkãng yaa tɩ buzẽmsã naagda Zʋɩfrãmbã n paamd pʋɩɩr a yembre la b lebg yĩng a ye ne bãmba la pʋɩtntaas ne kãabnoog ning sẽn be a Zeezi Kiris pʋgẽ koenoogã maasem yĩngã
Mam lebga koenokãng tẽntʋmda wa sẽn zems Wẽnnaam barkã kũunã b sẽn kõ maam tɩ bãmb pãngã maand tʋʋmdã yĩnga
Mam sẽn yaa Wẽnnaam nebã fãa yaozʋʋgã Wẽnnaam kõo maam bakrkãnga tɩ m moon koenoog ning sẽn wilgd Kiris arzegs sẽn ka sɛtã buzẽmsã sʋka
la m vẽneg yelsolemd ning sẽn dag n solg Wẽnnaam sẽn yaa bũmb fãa naandã nengẽ wakat sẽn kaoosã n wilg nebã
Dẽ sẽn sɩng ne moasã Kiris tẽedbã maasem yĩng na n kɩtame tɩ nanambsã ne yĩngr pãens rãmbã bãng Wẽnnaam yamã bũmb wʋsg pʋgẽ
Bõnkãng zemsa ne Wẽnnaam yamyãkr sẽn kõn sa b sẽn pidsa tõnd Zusoab a Zeezi Kiris maasem yĩngã
Tõnd sẽn be Kiris pʋgẽ la d tẽed bãmbã yĩnga tõnd tara lohorem tɩ kolg Wẽnnaam ne pɛlkɛgenga
Sẽn paase mam kota yãmb tɩ y ra bas tɩ mam sẽn nams yãmb yĩngã boog yãmb raood ye Mam namsgã yaa yãmb waooreKiris nonglem
Yaa woto yĩng tɩ mam yĩgimdid d ba wã taoore
soab ning buud fãa sẽn be yĩngr la sẽn be tẽng zug sẽn paamd b yʋy b nengẽ wã taoore
tɩ b na kõ yãmb wa sẽn zems b naamã arzɛka n kɩt tɩ ne bãmb Sɩɩgsõng pãnga bɩ yãmb paam pãng y sũyã pʋse
tɩ ne tẽebo Kiris na zĩnd yãmb sũyã pʋse la m kotẽ tɩ yãmb na kɩ yẽg n yals kãenkãe nonglem pʋgẽ
tɩ yãmb tõe n naag ne Wẽnnaam nebã fãa n tõog n bãng nonglmã yalem la a woglem la a zulum ne a zãntlem sẽn yaa toto
la tɩ y bãng Kiris nonglmã sẽn yɩɩd ninsaalb bãngre sẽn na n yɩlẽ tɩ yãmb na pid ne bũmb fãa hal n pid ne Wẽnnaam yalẽ wã
Bɩ soab ning sẽn tõe n talla pãng ning sẽn be tõnd pʋgẽ n tʋmdẽ wã n maan hal wʋsg n yɩɩg tõnd sẽn kot fãa wall d sẽn tagsd fãa wã
paam ziir Kiris tẽedbã sʋka a Zeezi Kiris pʋgẽ zamaan woo zamaanã wakat sẽn kõn sa ãmina
Woto yĩnga mam sẽn be bibees roogẽ Zusoabã tũudum yĩngã mam sagenda yãmb tɩ y kẽn wa sẽn zems boolg ning Wẽnnaam sẽn bool yãmbã
Kẽny ne sikmmeng la sũbʋgsem la sũmare la y sak n deeg taab ne nonglem
n mao tɩ Sɩɩgsõng lagemntaar zĩndi laafɩ ning sẽn loea yãmb ne taabã yĩnga
Yĩng a yembr bal n be la Sɩɩgsõng a yembr bal n be wa b sẽn bool yãmb tɩ y paam tẽeb pidsg gũudum a yembr y boolgã yĩngã
Zusoab a yembr bala n be la tẽeb a yembr bala la lisg a yembr bala
Wẽnnaam a yembr bal n be n yaa nebã fãa ba n so bũmb fãa la b be b fãa sʋka la b fãa pʋse
La b kõo tõnd ned kam fãa barkã wa sẽn zems Kiris kũun makdgã
Yaa woto yĩng tɩ gʋlssõamyã yetẽ yaaBãmb sẽn dʋ yĩngrã b zãa yembsela bãmb kõo ninsaalb kũuni
La gomd ning sẽn yet tɩ bãmb dʋʋme wã võor yaa bõe sã n ka tɩ bãmb reng n siga tẽngã tẽngr me
Soab ning sẽn dag n siga wã yaa soabkãng bal n zẽk yĩngr hal n loog saasẽ tɩ bãmb tõe n pid bũmb fãa
Yaa bãmb n kɩt tɩ neb kẽer yɩ tẽntʋmdbã tɩ kẽer yɩ bãmb norɛɛsdba tɩ kẽer yɩ koenoogã moaandba tɩ kẽer yɩ pekɩɩmba la karensaamdãmba
b nebã bɩɩsg yĩnga Wẽnnaam maana a woto bãmb tʋʋmdã na tõog n maan yĩnga la Kiris yĩngã bɩɩsg yĩnga
hal tɩ tõnd fãa na lagem taab n paam tẽeb a yembre la d bãng Wẽnnaam Biriblã n yɩ neb sẽn bɩ n lebg wa a Zeezi sẽn yaa bũmb ningã n zems zãngã
Woto tõnd kõn leb n yɩ wa kamb sẽn lengde tɩ zãmsg buud fãa rɩkdd n loogdẽ tɩ ninsaalbã zãmbã ne b belgr tʋʋmã tar tõnd n leebdẽ ye
La yaa tɩ tõnd sẽn togsd sɩd ne nonglmã yĩnga tõnd na n bɩɩ bɩʋʋngã ne bũmb fãa Kiris sẽn ya tõnd naabã pʋgẽ
Yaa bãmb yĩng la yĩngã wil gill fãa sẽn sog taab sõama sũgdsã sẽn zãad yĩngã sõama wã yĩngã yĩngã will fãa bɩtame n zems a sẽn tog n bɩ toto la a bɩɩsd a meng ne nonglemVɩpaalg Kiris pʋgẽ
Woto yĩnga ad bũmb ning mam sẽn yet yãmba la m sẽn kɩt a kaset Zusoabã pʋgẽ Yaa tɩ yãmb ka tog n leb n kẽn wa neb nins sẽn ka pʋʋsd Wẽnnaamã ye Bãmb kẽnda wa sẽn zems b tagsg sẽn ka yõodã
Zɩɩlmã sẽn be ninkãens pʋgẽ la b sũyã sẽn diglmã yĩnga b yamã ka liki la b ka vɩ wa Wẽnnaam sẽn datã ye
Yelwẽnã maaneg yãnd ka leb n tarb baa bilfu B basame tɩ raglem soogba tɩ b maand tʋʋm dẽgd buud fãa la ratwʋsgo
La yãmba ka yɛl a woto maaneg pʋgẽ la yãmb zãms tɩ bãng Kirisã ye
sã n yaa tɩ yãmb wʋma bãmb yelle la y paam zãmsg bãmb pʋgẽ n zems ne sɩd ning sẽn be a Zeezi pʋgẽ wã Sɩdã võor yaa tɩ yãmb bas y tʋʋm kʋdã sẽn yaa ninkʋdgã rẽndã ninkʋdg ning sẽn dẽgemd a meng nana ratem wẽngã sẽn tudgd nedã yĩnga
la tɩ Sɩɩgã tek yãmb yamã
la y yeelg ninpaalgã wa fuugu ninpaalg ning Wẽnnaam sẽn naan wa b sẽn data tɩrlem la sõmblem sɩd sẽn wat ne wã pʋgẽ
Woto yĩnga basy zĩrẽ yagbola bɩ yãmb ned kam fãa togs a to sɩdaBala tõnd yaa yĩng a yembr wil ne taaba
Yãmb sũur sã n yiki da saky tɩ wĩndg tɩ kẽ tɩ y sũurã nan ka sig ye
Da kõyyã a Sʋtãan weer ye
Bɩ ned ning sẽn dag n zuud da leb n zu ye A mao n tʋm pʋpeelem tʋʋmd ne a nusi ta tõe n paam bũmb sẽn na kõ ned ning sẽn tog ne sõngrã
Da saky tɩ gom yook ba a yembr yi yãmb noorẽ ye Gomd sã n na n wa yi bɩ yɩ gomsõng sẽn na sõng ned ta bɩ la a wa ne bark neb nins sẽn wʋmdã zutu
Da maany tɩ Wẽnnaam Sɩɩgsõngo Sɩɩg ning b sẽn tall n ning yãmb bãnd fãagr daarã yĩngã sũur sãam ye
Yiisy sũtoogo la kisgri la tẽnkãnem la pʋtoog buud fãa y sʋka
Maany taab neere n kũmd taaba la y kõ taab sugri a wa Wẽnnaam sẽn kõ yãmb sugr Kiris maasem yĩngã
Dẽ wã yĩnga yɩy Wẽnnaam togsntaase wa komnongdse
la y kẽn nonglem pʋga wa Kiris me sẽn nong tõndo n kõ b meng tõnd yĩng tɩ yɩ kũun la maoong sẽn yaa wa kaam sẽn tar yũnoog n tat Wẽnnaam yam
Dẽ wã a wa ninsõamyã sẽn tog n yɩ toto wã da saagy tɩ b pʋd yoobo la rẽgd buud baa a yembre la ratwʋsg yell yãmb sʋk ye
Da gomy gomdẽgdo wall yalem goamã wall kʋʋsem goam tɩ bõnkãens ka zems ye Pʋʋsy Wẽnnaam barka
Bala bãngy neer tɩ ninyoaad baa a yembre rẽgd soab baa a yembre ratwʋsg soab baa a yembre sẽn dat n togs tɩ wẽnnaands pʋʋsd ka na n paam pʋɩɩr Kiris ne Wẽnnaam soolmẽ wã ye
Da saky tɩ ned belg yãmb ne gomvɩɩd ye Bala yaa bõnkãens yĩng la Wẽnnaam sũpuugr sigd kɩɩsdbã zutã
Dẽ wã da paamy lagemntaar ne bãmb ye
Sɩd me pĩnda yãmb dag n bee likẽ La moasã yãmb sẽn tũud Zusoabã yĩnga y bee vẽenemẽ Rẽ wã kẽny wa vẽenemẽ kamba
Bala vẽenem biis yaa sõmblem buud fãa la tɩrlem la sɩda
Maky n bãngy bũmb nins sẽn tat Zusoabã yam
la y ra tol n paam lagemntaar ne likã tʋʋm sẽn ka yõodã ye Wilgy tɩ b ka sõama ye
Sɩd me pʋs n yaa yãnd tɩ pʋd bũmb nins ninbãmbã sẽn maandã
La d sã n wilg tɩ b ka sõama lebgda vẽenega Bala bũmb ning fãa sẽn puk yaa vẽenega
Yaa woto yĩng n kɩt tɩ b yeel yaaFoom Sẽn gõea wã nekeYik n yi kũumã sʋkala Kiris na kõ foom vẽenem sẽn kõt vɩɩm
Dẽ wã gũusy neer ne yãmb kẽnde n da kẽn wa yalemb ye Kẽny wa yam dãmba
Da basy tɩ weerã sãamd zaalem ye Bala moasã yaa wẽng wakate
Woto wã yĩnga da yɩy kayam dãmb ye bãngy bũmb nins Zusoabã sẽn data
Da tɩgy ne rãam ye yõwã sãamda neda Pidy ne Wẽnnaam Sɩɩgã
Sõsy ne taab ne yɩɩnsõamyã la ne Wẽnnaam yɩɩla la ne Sɩɩgsõng yɩɩla Yɩɩly n pẽgy Zusoabã ne y sũyã fãa
Pʋʋsy tõnd ba a Wẽnnaam bark bũmb fãa yĩnga ne tõnd Zusoab a Zeezi Kiris yʋʋre
Saky taaba yãmb sẽn zoet Kirisã yĩngaSaktaaba
Pagba bɩ yãmb ned kam fãa sak a sɩda a wa yãmb sẽn sakd Zusoabã
Bala rao yaa a pag zusoaba a wa Kiris sẽn yaa bãmb tẽedbã Zusoabã Tẽedbã yaa Kiris yĩnga tɩ Kiris ya tẽedbã fãagda
Bɩ pag fãa me sak a sɩd ne bũmb fãa a wa Kiris tẽedbã sẽn sakd Kiris toto wã
Raopã bɩ yãmb ned kam fãa nong a paga a wa Kiris sẽn nong b tẽedbã n kõ b meng b yĩnga
n na n tõog n pekb ne koom la ne bãmb goamã n yɩlgba
n kɩt tɩ bãmb tẽedbã sẽn tar ziirã yals bãmb taoor tɩ rẽgdo wall yõbdo wall bũmb sẽn wẽnd a woto ra zĩnd ye la tɩ b na yɩ pʋpeelem dãmb sẽn ka tar yell ye
Woto me raopã tog n nonga b pagbã wa b sẽn nong b mens yĩngã Ned ning sẽn nong a pag nonga a menga
Sɩd me ned baa a yembr zɩ n kisg a meng ye A rɩlgda a menga n get a meng yell wa Kiris sẽn get b Kiris tẽedbã yelle
tõnd sẽn yaa bãmb yĩngã wilã yĩngã
Yaa rẽ yĩng la rao tog n yin bas a ba ne a ma n zĩnd ne a pagala b yiibã na n lebga yĩng a yembre
Yelsolemdkãngã yaa kãsenga Mam sẽn yet a woto wã yaa sẽn kẽed ne Kiris la b tẽedbã wɛɛngẽ
Sẽn keta bɩ yãmb ned kam fãa nong a pag wa a menga la bɩ pag fãa waoog a sɩda
Kamba saky y barãmb la y marãmb wa Zusoabã sẽn datã Bala bõnkãng yaa tɩrga
Ad pipi tõog sẽn naag ne kãabgo A yetame yaaWaoog f ba la f ma
tɩ f tõe n paam sũnoogola f vɩɩmd n kaoos dũni zugu
La yãmb sẽn yaa barãmbã ra maany bũmb sẽn yikd y kambã sũy ye Wubyba n saglba la y keoogb wa sẽn zems Zusoabã raabo
Tʋmtʋmdba saky sẽn sob yãmb dũni ka wã ne y sũur fãa ne rabeem la rigbu wa yãmb sẽn sakd Kirisã
la y ra maan bõnkãng b nifẽ bala tɩ ra wa ya wa yãmb maanda sẽn noom ninsaalbã ye Saky bãmba yãmb sẽn yaa Kiris tʋmtʋmdb sẽn maand Wẽnnaam daabo ne y sũyã fãa wã yĩnga
Tʋmy b yĩng ne yamleoogo wa y tʋmda Zusoabã yĩnga la ka wa ninsaal yĩng ye
tɩ yãmb miime tɩ ned kam fãa na n deega a keoor Zusoabã nengẽ a wa sẽn zems tʋʋmsõng ning a sẽn maanã ta yaa yamb wall burkĩna
La sã n yaa ne yãmb sẽn yaa zusobendãmbã yãmb me tog n maana a woto ne y tʋmtʋmdbã Da maany gãgs neb ye Bala yãmb miime tɩ bãmb ne yãmb me Zusoabã bee arzãna la tɩ Zusoabã nifẽ ned ka yɩɩd a to yeA Zeezi tẽed zabteedo
Sẽn keta mam yeta yãmb tɩ y paam raood Zusoabã tũudum pʋgẽ bãmb pãnkãsengã maasem yĩnga
Boby zabteed nins fãa Wẽnnaam sẽn kõ yãmbã tɩ y tõe n yals kãenkãe n zab ne a Sʋtãana a sɩlmã pʋgẽ
Bala tõnd zabr ka ne ninsaal sẽn yaa nemd la zɩɩmã ye la yaa ne lik rĩmdãmba la a pãens sẽn so naam tẽng zug ka wã la wẽng maaneg sɩɩsã sẽn be yĩngrã
Yaa woto yĩng n kɩt tɩ mam yet yãmb tɩ y bob Wẽnnaam zabteedã fãa tɩ y tõe n yals n zab wẽngã wakate la tɩ y sã n zab n tõog bũmb fãa yãmb na yals kãenkãe
Dẽ wã yĩnga bɩ y yals kãenkãe Rɩky sɩdã tɩ yɩ y sẽbdga la y bob tɩrlem tɩ yɩ yãmb gãntika
la y wid laafɩ koenoogã togsg ratem tɩ yɩ yãmb neooda
la y tall tẽeb tɩ yɩ y gãongo tɩ y tar n kogsd wẽng soabã pɛɛmã fãa sẽn yaa wa bugmã
la y fõgen fãagrã me tɩ yɩ kut pugla la y zã Sɩɩgã sʋʋg sẽn yaa Wẽnnaam goamã
Pʋʋsy wakat fãa ne Sɩɩgsõng pãnga n pʋʋs ne kosgo n da bas ye Nangy pãng n maand a woto wakat fãa Pʋʋsy Wẽnnaam b nebã fãa yĩnga
la mam me yĩnga Pʋʋsy Wẽnnaam tɩ wakat ning fãa mam sẽn na n yaag m noor n na n gome bɩ b kõ maam gomd sẽn na kɩt tɩ nebã bãng koenoogã yelsolemdã võore la tɩ m na gom ne raoodo
Mam yaa koenoogã toagsda tɩ b balg maam a poorẽ Pʋʋsy tɩ m tõog n gom a yell ne raood wa m sẽn tog n gomãYaoolem pʋʋsem
Tõnd babinongr a Tisik sẽn yaa Zusoabã tʋmtʋmd sẽn maand sɩdã na n wilga yãmb bũmb fãa sẽn na n yɩl tɩ yãmb me bãng mam yelle la bũmb nins mam sẽn maanda
Mam yiisa lame n tʋm yãmb nengẽ tɩ y bãng tõnd kibare la ta na bels yãmb sũyã
Bɩ tõnd Ba a Wẽnnaam la d Zusoab a Zeezi Kiris kõ d babiisã zĩndntaar laafɩ la nonglem b sẽn tar tẽebã yĩnga
Bɩ neb nins fãa sẽn nong tõnd Zusoab a Zeezi Kiris ne nonglem sẽn ka tekdã paam barkaFILIPRÃMBÃSEBRE
Maam a Poll ne a Tɩmote sẽn yaa a ZeziKiris nonglem yembsã n tʋmd sebkãngã Wẽnnaam nebã fãa sẽn tẽed a Zeezi Kirisã la karensaamdãmba ne yelgɛtbã sẽn be Filip tẽngã
Bɩ y reeg bark la laafɩ sẽn yit tõnd ba a Wẽnnaam ne Zusoab a Zeezi Kiris nengẽA Poll pʋʋsda Filip tẽedbã yĩnga
Wakat fãa mam sẽn tẽegd yãmb yelle mam pʋʋsda Wẽnnaam bark y yĩnga
Mam pʋʋsda yãmb fãa yĩng wakat fãa ne sũnoog n ka basdẽ ye
yãmb sẽn sõngd ne koenoogã tʋʋmd hal sẽn sɩng daar ning yãmb sẽn wʋma tɩ ta moasã wã yĩnga
Mam mii hakɩɩk tɩ Wẽnnaam sẽn sɩng tʋʋm sõngkãng yãmb sũyã pʋsã na n kell n maana lame n baase hal tɩ ta a Zeezi Kiris daarã
A Zemsame tɩ mam paam tagsg a woto yãmb fãa yĩnga bala mam yam bee ne yãmb sõama bala sã n yaa mam sẽn be bibees roog pʋg moasã wã wall sã n yaa mam sẽn da gomd n wilgdẽ tɩ koenoogã yaa sɩdã yãmb fãa lagemda ne maam n paamd bark a yembre
Bala Wẽnnaam yaa mam kaset soab tɩ mam nonga yãmb fãa ne a Zeezi Kiris nonglem
la mam sẽn pʋʋsd n kot bũmb ninga yaa tɩ yãmb nonglem na paasd daar fãa n yɩɩda ne bãngre la yamvẽnegre
Tɩ woto yãmb na n bãnga bũmb ning sẽn yaa sõama n yɩɩda sẽn na n yɩlẽ tɩ Kiris waoongã daare bɩ y yɩ neb sẽn yaa sɩd dãmb tɩ rõadg kaẽ ye
n pid ne tɩrlem biis sẽn yit a Zeezi Kiris nengẽ Wẽnnaam waoogre la b pẽgr yĩngaKiris yaa mam vɩɩm
M babiisi mam datame tɩ yãmb bãng tɩ bũmb nins sẽn paam maamã kɩtame tɩ koenoogã saag n yɩɩda
Sɩd me nayirã nebã fãa la zĩiga fãa nebã bãngame tɩ yaa mam sẽn maand Kiris tʋʋmdã yĩng la b balg maam
Babiisã kẽer sẽn tũud Zusoabã fãa paama raood mam balgrã yĩnga n moon Wẽnnaam koɛɛgã ne raood n ka zoe rabeem ye
Yaa sɩd tɩ neb kẽer moonda a Kiris koɛɛgã sũkiir la geesemgeesem yĩnga La neb kẽer moondala ne yam sẽn yaa sõama
Bãmb dãmba moonda ne nonglem b sẽn mi tɩ Wẽnnaam yãka maam tɩ m gom koenoogã yĩngã
La neb a tãabã yaool n moonda Kiris koɛɛgã ne geesemgeesem la ka ne pʋpeelem ye La b tẽedame tɩ bõnkãng na n paasa maam namsg m balgrã pʋgẽ
Dẽ ka yell ye baa sẽn yaa bũmb ning fãa sã n yaa ne yamwẽng wall yaa ne pʋpeelem b baas n moonda Kiris koɛɛgã la mam maanda sũnoog bõnkãng yĩnga La m na n leb n maana sũnoog yɛsa
Bala yãmb pʋʋsgã la a Zeezi Sɩɩgã sõngrã yĩnga mam miime tɩ bõnkãng na n wẽneg n waa ne mam yolsgo
Wa sẽn zems mam datem la m tẽeb pidsg gũudmã bũmb ba a yembr yãnd ka na n yõk maam ye Moasã ne wakat fãa mam na n goma ne pɛlkɛgenga Woto Kiris na n paama waoogr mam yĩngã pʋgẽ sã n yaa mam sẽn vɩ wall m sẽn ki
Bala ne maam Kiris yaa mam vɩɩm La tɩ ki yaa yõod ne maam
La mam sẽn na n kell n vɩ m yĩngã pʋgẽ wã sã n tara yõod ne mam tʋʋmdã mam ka mi m sẽn yãkd a soab ye Bũmb a yiib ratem n tar maam
Mam dat n loog n kẽnga Kiris nengẽ Rẽnda n yaa neer wʋsg ne maam
La yãmb yĩnga mam sẽn na n kell n vɩɩmd n yaa sõama n yɩɩda
Mam sũur keemame La mam miime tɩ mam na n kell n paa me la m na n zĩnda yãmb fãa sʋk n sõngy tɩ y kẽng taoore la y paam sũnoog tẽebã pʋgẽ
Mam sã n leb n wa yãmb nengẽ a na n kõo yãmb waoogr yɛs mam yĩnga a Zeezi Kiris tũudmã pʋgẽ
Bũmb sẽn be bala kɩty tɩ yãmb tʋʋmã zems ne Kiris koenoogã sẽn na n yɩlẽ tɩ mam sã n wa n na ges yãmba wall m sã n ka wa bɩ m wʋm yãmb kibar sẽn yet tɩ y yasa kãenkãe ne yam a yembre n lagemd taab ne tagsg a yembr n zabd koenoogã tẽeb yĩnga
La y ka sakd n bas tɩ y bɛɛba kẽes yãmb rabeem ne bũmb baa yembr ye Bõnkãng yaa kaset bãmb yĩng tɩ b na n sãamame la a yaa fãagr yãmb yĩnga Rẽ yita Wẽnnaam nengẽ
Bala Wẽnnaam sẽn maan bark ning Kiris maasem yĩngã ka tɩ yãmb tẽ Kirisã bal ye yaa tɩ yãmb na nams bãmb yʋʋrã yĩng me
n maood maoor ning yãmb sẽn yã tɩ mam maoome wã la y wʋmd moasã tɩ mam maoodame wã
Dẽ yĩnga sã n yaa tɩ tũ Kiris wata ne belsgo sã n yaa tɩ Kiris nonglem yãmb yĩngã paasda yãmb raoodo sã n yaa tɩ yãmb tara lagemntaar ne Sɩɩgsõngo la sã n yaa tɩ yãbtaab ne nimbãanzoeer beeme
bɩ y paam nonglem a yembre la yam a yembre la datem a yembre tɩ mam sũurã yɩ noog zãnga
Da maany bũmb baa fɩ ne geesemgeesem wall ne wukmmeng ye la bɩ ned kam fãa paam sikmmeng yam n tags tɩ neb a taaba yɩɩda yẽnda
Bɩ yãmb ned kam fãa ra ges a meng sõngr yell bal ye la bɩ a ges neb a taaba sõngr yell me
Paamy yam ning a Zeezi Kiris sẽn da tarã
Bãmb sẽn dag n tar Wẽnnaam yalẽ wã b ka tags tɩ bãmb sẽn zem ne Wẽnnaamã
yaa bũmb b sẽn tog n gãd kãenkãe ye La a Zeezi basa b naam n lebg wa yãmba n dɩk yĩng wa ninsaalb wẽneg n wa wala ninsaala
A Zeezi sika b menga halɩ n sak kũum n ki dapɩkã zugu
Yaa woto yĩng me n kɩt tɩ Wẽnnaam zẽk bãmb ne waoogr sẽn yaa kãsenga n kõb yʋʋr sẽn yɩɩd yʋyã fãa
tɩ ne a Zeezi yʋʋre rũma fãa sẽn be saasẽsaasẽ la sẽn be tẽngã zugu la sẽn be kɩɩmkulgã na n yĩgimdame
la tɩ zɛlmã fãa na n kɩsa kaset ta Zeezi Kiris yaa fãagda tɩ yɩ tõnd ba a Wẽnnaam waoogr yĩngaYɩy wa vẽenem dũniyã pʋgẽ
Woto m zonongdse wa yãmb sẽn sak wakat fãa wã bɩ y tʋm fãagrã tʋʋm ne rabeem la rigbu la ka mam sẽn da be yãmb sʋkã bal ye la bɩ y tʋm moasã mam sẽn ka be yãmb sʋkã n yɩɩda
Bala yaa Wẽnnaam n maand b tʋʋmd yãmb pʋsẽ la b kõt yãmb ratmã la pãng tɩ maan wa sẽn zems bãmb daabã
Maany bũmba fãa tɩ yẽgeng ne nokoɛɛm kaẽ ye
Tɩ yãmb na yɩ neb sẽn ka tar yelle la sẽn yaa yɩlma Tɩ yãmb na yɩ Wẽnnaam kamb sẽn ka tar rõadg ye zamaankãnga nebã sẽn sãam la sẽn yaa wẽnsã sʋka yãmb yãgda bãmb sʋk wa vẽenem dũniyã pʋga
n zãad vɩɩm koɛɛgã bãmb yĩnga Dẽ Kiris waoongã daare mam tõe n maana sũnoogo mam zoeesã ne m maoorã sẽn ka yɩ zaalmã yĩnga
La baa b sã n dɩk maam n bas wa b sẽn basd koom maoong zĩigẽ n paas maam ne maoong ning la kũun nins yãmb sẽn kõt Wẽnnaam y sẽn tẽed bãmbã yĩnga mam maanda sũnoog ne bõnkãnga la m naagda yãmb fãa n kɩdemdẽ
Bɩ yãmb me maan sũnoog a woto n naag maam n kɩdmeA Tɩmote ne a Epafordit
Mam tẽedame tɩ ne Zusoaba a Zeezi sõngre sã n yɩ bilfu mam na n tʋma a Tɩmote yãmb nengẽ n bãng yãmb kibare tɩ bõnkãng tõe n kõ maam daoodo
Bala mam ka tar ned sẽn tar yam a yembr ne maam n na sɩd ges yãmb yellã neer ye
Sɩd me b fãa geta b mens yɛlã yelle n ka baood a Zeezi Kiris rẽndã ye
Yãmb miime ta Tɩmote wilga a zemsgo n zĩnd mam sɛɛgẽ wa biig sẽn be ne a ba n naag maam koenoogã tʋʋmd pʋgẽ
Dẽ mam tagsdame tɩ mam sã wa bãng m yellã sẽn na n yɩ toto m na n tʋmala yãmb nengẽ
La mam tar tẽeb ne Zusoabã tɩ sã n yɩ bilfu mam meng na n waa n gesa yãmba
Mam tagsame tɩ yaa neer tɩ m lebg n tʋm a Epafordit sẽn yaa mam tʋmdntaagã la m sodataagã ta wa yãmb nengẽ Yãmb dag n toola yẽnda sõngr ta wa n kõ maam
Yẽnda rag n data ne a sũur fãa n yãnd yãmb fãa la a sũurã sãama wʋsgo yãmb sẽn wʋm a pakeema yĩnga
A Epafordit sɩd lʋɩɩ bãag n da kolg kũum fãafãa la Wẽnnaam zoee yẽnda nimbãanega la ka yẽnda bal nimbãaneg ye la yaa mam me nimbãanega sẽn na n yɩlẽ tɩ mam da paam sũsãang n paas ye
Rẽ wã mam tʋmda yẽnda ne yãgb wʋsg yãmb nengẽ tɩ yãmb sã n yãnda bɩ y leb n paam sũnoogo tɩ mam menga sũsãangã na booge
Woto yĩnga bɩ y reega ne sũnokãseng wa y babiig Zusoaba pʋga la y waoog neb nins sẽn yaa a woto wã
Bala yaa Kiris tʋʋmdã yĩng la a sẽn da na n ki wã Yẽnda gẽnega a yõor n sõng maam ne sõngr ning yãmb sẽn da tog n sõng maam n ka tõogã
La koɛɛg sẽn keta m babiisi maany sũnoog Zusoaba tũudum pʋgẽ Mam ka yɛɛd tɩ leb n gʋls yãmb bõnkãens ye La yaa yãmb sõngr yĩnga
Gũusy y mens ne neb nins sẽn wẽnd wa baasã la y gũus ne tʋʋmwẽns maandbã la ne sẽn kẽb bãong yĩng wɛɛngẽ wã balã
Bala tõnd sẽn waoogd Wẽnnaam ne Sɩɩgsõng pãnga n maand sũnoog a Zeezi Kiris pʋgẽ n ka teegd yĩngã tʋʋmã yaa tõnd la zũns sɩdsɩda
Sã n yaa yĩng tʋʋm teegre mam me ra tõe n teega yĩnga tʋʋma Neb a taab sã n tẽed tɩ b tõe n teega yĩnga tʋʋma mam n yɩɩda
Mam lebga zũng mam sẽn wa n tar rasem a nii mam yaa Israyɛll neda n yaa a Benzame buudu la Ebre mengmenga La sã n yaa ne tõog wɛɛngẽ mam yaa Fariizẽ
La wɩngr ne Wẽnnaam tʋʋmdã wɛɛngẽ mam namsa Kiris tẽedbã la ne tɩrlem tõog sakr wɛɛngẽ ned ka tõe n dõd maam ye
La bõnkãens sẽn dag n yaa yõod ne maamã mam geelga bãmb wa bũmb sẽn ka tar yõodo Kirisã yĩnga
La mam sẽn bãng m fãagd a Zeezi Kiris tɩ rẽ ya sõma wʋsgã mam pʋs n gesa bõnkãens fãa wa bũmb sẽn ka yõodo Kirisã yĩnga mam sakame n bas fãa n geelgd bũmb fãa wa sagdo tɩ m tõe n paam Kirisi
la m zĩnd bãmb pʋgẽ Ka ne mam meng tɩrlem mam sẽn sak tõog n paamã ye la yaa ne tɩrlem ning ned sẽn paamda a sẽn tẽed Kirisã yĩnga tɩrlem sẽn yit Wẽnnaam nengẽ la sẽn paamd ne tẽebo
Mam sẽn dat fãa yaa tɩ bãng Kirisã ne bãmb kũum vʋʋgrã pãnga la m naag bãmb n paam namsgo n lebg yembr ne bãmb b kũumã pʋgẽ
tɩ m sã n tõog bɩ m paam vʋʋgr n yi kũum sʋka
Ka tɩ mam zoe n paama m rolbã nanda wall m tõog n zemsa zãng nand ye La mam ket n kẽngda taoore n maoodẽ tɩ gãda bala a Zeezi Kiris zoe n gãda maam
M babiisi mam ka tagsd tɩ mam zoe n paama rolbã nand ye la mam maanda bũmb a yembre mam yĩmda bũmb nins sẽn be poorẽ wã n nangd pãng n na n paam bũmb nins sẽn be taoorã
Mam zoet n dabda taoore n dat n paam Wẽnnaam arzãn boolg rolbã a Zeezi Kiris maasem yĩnga
Dẽ tõnd fãa sẽn yaa tẽedb sẽn bɩ wã bɩ d paam tagskãngã bala La yãmb sã n tara tagsg a to ne bũmb a taaba Wẽnnaam na n vẽnega yãmb ne bõnkãng sẽn yaa a soab me
La bũmb sẽn be bala tõnd sẽn kẽn n ta zĩig ninga wã d kell n naag taab n kẽne
M babiisi bɩ yãmb fãa yɩ mam togsntaase Gesy neb nins sẽn kẽnd wa sẽn zems mamsg ning tõnd sẽn wilg yãmbã
Mam dag n togsa yãmb naoor wʋsgo la m leb n yetala yãmb ne nintãm tɩ neb wʋsg n be tɩ b kẽna wilgdẽ tɩ b yaa Kiris dapɩkã bɛɛba
Bãmb baoosg na n yɩɩ sãoongo bãmb pʋsã n yaa b wẽnnaam bãmb maanda sũnoog ne bũmb ning sẽn yaa yãnd b yĩngã B ka tagsd bũmb tɩ sã n ka dũniyã yɛl bal ye
La tõndo tõnd yir bee arzãna la tõnd gũuda tõnd fãagd sẽn yaa Zusoab a Zeezi Kirisã tɩ b yi be n wa
Bãmb na n teka tõnd yĩnpõaagdgã ta lebg wa bãmb waoogr yĩngã ne pãng ning bãmb sẽn tar tɩ sek tɩ tõog bũmb fãa tɩ b sak bãmbã
Woto yĩnga m babinongdse mam sẽn tʋlg ne m sũur fãa tɩ leb n yãnd yãmb sẽn yaa mam sũnoog la m maanfã bɩ y yals a woto kãenkãe Zusoabã tũudum pʋga m zonongdse
Mam sagenda a Evodi ne a Sẽntiis tɩ b paam yam a yembr Zusoabã tũudum pʋgẽ
La foom me m tʋmdntasõngo mam kota foom tɩ f sõng pʋgkãense B ra tʋma ne maam koenoogã yĩnga ne a Kelma la ne mam tũudntaas a taabã yʋy sẽn be vɩɩm sebrã pʋgẽ wã
Maany sũnoog daar fãa Zusoabã tũudum pʋgẽ Mam leb n yetame maany sũnoogo
Kɩty tɩ nebã fãa bãng yãmb sũbʋgsem Zusoabã waoong kolgame
Da maany yɩɩr ne bũmb baa fʋɩ ye La bũmba fãa pʋga pʋʋsy Wẽnnaam n kose la y pʋʋs barka la y wilg Wẽnnaam bũmb nins yãmb sẽn datã
La Wẽnnaam laafɩ wã sẽn yɩɩd ninsaalbã bãngr fãa wã na n gũu yãmb sũyã ne y tagsdã a Zeezi Kiris pʋga
Koɛɛg sẽn keta m babiisi bɩ y tags bũmb nins fãa sẽn yaa sɩda la bũmb nins fãa sẽn tar waoogre la bũmb nins fãa sẽn yaa tɩrse la bũmb nins fãa sẽn be pʋpeelem la bũmb nins fãa sẽn zems nonglem la bũmb nins fãa sẽn tar kaset sõngo ne bũmb nins sẽn yaa neer zãng n zems pẽgrã yelle
Maany bũmb nins yãmb sẽn zãms la y reege la y wʋm la y yã mam nengẽ wã La Wẽnnaam sẽn yaa laafɩ soabã na zĩnd ne yãmbaA Poll pʋʋsda Filip nebã barka
Mam maana sũnoog Zusoabã tũudum pʋgẽ m sẽn yã tɩ yãmb leb n geta mam yell moasã wã yĩnga Sɩdã yãmb da tagsda mam yelle la y ka paam weer n maan bũmb ye
Ka mam sẽn ka tar bũmbã yĩng la m sẽn gomd a woto wã ye tɩ bõe mam zãmsame tɩ maan sũnoog ne bũmb ning mam sẽn tarã bala
Mam miime tɩ vɩɩmd naong pʋga la m miime tɩ vɩɩmd arzɛk pʋg me Bũmba fãa pʋga la zĩiga fãa mam zãmsame tɩ rɩ n tɩge la tɩ gãand kom me Mam zãmsame tɩ paam wʋsgo la tɩ konge
Kiris sẽn kõt maam b pãngã yĩnga mam tõe n maana fãa
La baoosgo yãmb maana neer y sẽn sõng maam m yelpakrã pʋgẽ wã
Filip nebã yãmb mens tẽrame tɩ koenoogã mooneg sɩngrẽ mam sẽn wa n yit Masedoannã sã n ka yãmb bala Kiris tẽedbã sẽn be zĩig ba a yembr ka naag maam m paoong pʋgẽ wall m naong pʋgẽ ye
Yaa yãmb bal n maan a woto Bala mam sẽn da be Tesalonikã yãmb da zoe n tʋma sõngr sẽn yɩɩd vugr n kõ maam
Ka tɩ mam baooda kũun ye mam sẽn baood bũmb ninga yaa tɩ yãmb wom biis wʋsgo Rẽnda n na n yɩ yãmb yõodo
Mam deega fãa la m tara wʋsgo Mam sẽn deeg bũmb nins yãmb sẽn tʋm a Epafordit ta kõ maamã mam tarame tɩ sek n gɩmbe Kũunkãens yaa wa kaam sẽn tar yũnoogo la maoong Wẽnnaam sẽn deegda la sẽn tat bãmb yam
Mam Wẽnnaam na kõ yãmb bũmb fãa tɩ sekyã wa sẽn zems bãmb arzegkãsemsã a Zeezi Kiris maasem yĩnga
Bɩ tõnd ba a Wẽnnaam paam waoogr daar fãa wakat sẽn ka sɛta ÃminaYaoolem pʋʋsem
Pʋʋsy Wẽnnaam nebã fãa sẽn tũud a Zeezi Kirisã Babiis nins sẽn be ne maamã pʋʋsda yãmba
Wẽnnaam nebã fãa pʋʋsda yãmba la neb nins sẽn be Sezaar zakẽ wã n toond yãmb b pʋʋsem n yɩɩda
Bɩ Zusoab a Zeezi Kiris barkã zĩnd ne yãmb fãaKOLOOSẼ DÃMBÃSEBRE
Maam a poll sẽn yaa a Zeezi Kiris tẽntʋmd wa sẽn zems Wẽnnaam daabã ne babiig a Tɩmote
n tʋmd sebkãnga Wẽnnaam nebã sẽn yaa tõnd babiis sẽn maand sɩd Kiris tũudma pʋgẽ n be Koloosã nengẽ Bɩ y paam bark la laafɩ sẽn yit tõnd ba a Wẽnnaam nengẽPʋʋsg Sɩɩgsõng vẽnegr yĩnga
Tõnd pʋʋsda tõnd Zusoab a Zeezi Kiris ba a Wẽnnaam barka la d pʋʋsd yãmb yĩng n ka basdẽ ye
Sɩd me tõnd wʋmame tɩ b gomd yãmb tẽeb ne a Zeezi Kirisã yelle la nonglem ning yãmb sẽn tar Wẽnnaam nebã fãa yĩngã yelle
tẽeb pidsg gũudum ning b sẽn bĩng yãmb yĩng arzãn pʋgẽ wã yĩnga Sɩd koɛɛgã sẽn yaa koenoogã sẽn pĩnd n kɩt tɩ yãmb bãngã
Koenokãng taa yãmb nengẽ A sẽn womd biis la a kẽngd taoor toto dũniyã tɛk fãa wã a maanda a woto me yãmb nengẽ hal sẽn sɩng ne daar ning yãmb sẽn wʋm la y bãng Wẽnnaam barkã wa sẽn zems sɩda
la sẽn zems sagls nins tõnd tʋmdntanongr a Epafras sẽn gʋls yãmbã Yẽnda yaa Kiris tʋmtʋmd sẽn moond sɩda n tʋmd yãmb yĩnga
A wilga tõnd nonglem ning Sɩɩgsõng sẽn kɩt tɩ yãmb tarẽ wã
Yaa woto yĩng n kɩt tɩ sẽn sɩng ne daar ning tõnd me sẽn wʋm kibakãngã wã tõnd pʋʋsda Wẽnnaam yãmb yĩng n ka basdẽ ye la d kot Wẽnnaam tɩ b pids yãmb sũyã ne bãmb daabã bãngre la b kõ yãmb yam fãa ne bãngr ning Sɩɩgsõng sẽn kõtã
Kɩty tɩ y kẽnã waoogd Zusoabã tɩ y tõe n ta bãmb yam bũmb fãa pʋgẽ la y wom biis ne tʋʋmsõama buud fãa la y bɩ Wẽnnaam bãngr pʋgẽ
Tõnd kota Wẽnnaam tɩ yãmb na paam pãng n paase bãmb pãnkãsengã maasem yĩnga tɩ yãmb tõe n yɩ neb sẽn kẽngd taoor sɩdsɩda la sẽn tar sũmareKiris yaa wẽnnaam wẽnego
Pʋʋsy tõnd ba a Wẽnnaam bark ne sũnoogo bãmb sẽn kɩt tɩ yãmb tõe n naag ne bãmb nebã n paam pʋɩɩr vẽenemã pʋgẽ wã yĩnga
Bãmb fãaga tõnd n yiis likã pãngẽ n talld n kẽng b biriblnongrã soolmẽ
soab ning maasem yĩng tõnd sẽn paam fãagre la yelwẽna sugrã
Kiris yaa Wẽnnaam soab ning ned sẽn ka tõe n yãnda wã wẽnego la bũmb nins fãa b sẽn naanã dẽenem soaba
Bala bãmb n naan bũmb nins fãa sẽn be yĩngr wall tẽng zugu sẽn be yãab la sẽn ka tõe n yã naam gɛyã rĩmdãmba pãnsoaadba la noyã Bãmb n naan fãa b mengã yĩnga
Bãmb denga bũmba fãa n beẽ la yaa bãmb pʋgẽ la bũmb fãa yalsd a zĩigẽ
Bãmb yaa Kiris tẽedbã sẽn yaa bãmb yĩngã zugu Bãmb la bũmb fãa sɩngre sẽn yɩa pipi n vʋʋg n bas kũum tɩ bãmb tõe n yɩ dẽenem soab bũmb fãa pʋgẽ
Bala a taa Wẽnnaam yam tɩ kɩt tɩ bãmb sẽn yaa bũmb ning fãa bɩ a Zeezi me yɩ a woto
la b kɩt ta Zeezi wa ne zemsntaar bãmb a Wẽnnaam ne bũmb fãa sʋka sã n yaa sẽn be tẽng zugu wall sẽn be yĩngri n kɩt tɩ bãmb maasem yĩnga bɩ laafɩ zĩndi bãmb zɩɩmã sẽn daag dapɩkã zugã yĩnga
La yãmb sẽn dag n yaa sãamb la y ya bɛɛb y tagsdã ne y tʋʋmwẽnsã yĩng pĩndã
moasã Wẽnnaam yiisa yell ning sẽn da be yãmb ne bãmb sʋkã a Zeezi yĩnkiidgã kũum maasem yĩnga tɩ b tõe n tall yãmb n wa b taoor ne pʋpeelem tɩ y ka tar yelle la tɩ rõdb kaẽ ye
Yãmb sã n sɩd pa tẽebã pʋgẽ la y kɩ yẽg n yals kãenkãe tɩ bũmb da wa n zãag yãmb ne koenoogã tẽeb pidsg gũudum ning yãmb sẽn wʋma sẽn yaa koenoog ning b sẽn moon ninsaalbã fãa sẽn be dũniyã zugã koenoog ning maam a Poll sẽn lebg a tʋmtʋmdãA Poll tʋʋmd buzẽms sʋka
Moasã mam maanda sũnoogo m sẽn be namsg pʋg yãmb yĩngã yĩnga la mam yĩngã pʋgẽ m pidsda Kiris namsg nins sẽn paooge b sẽn dag n tog n nams b tẽedbã sẽn yaa bãmb yĩngã yĩngã
Yaa Kiris tẽedbã yĩng la mam lebg karensaamba Wẽnnaam n ning mam zug tɩ m moon yãmb bãmb koɛɛgã zãnga
Koenokãng yaa yelsolemd sẽn solg wakat fãa la sẽn solg ne zamaan dãmba fãa n yaool n puka moasã ne bãmb nebã
Wẽnnaam n tʋlg n kɩt tɩ b nebã bãng yelsolemkãngã arzɛkã sẽn tar ziir buzẽmsã sʋkã dat n togs tɩ Kiris sẽn be yãmb pʋsẽ wã b na n pidsa tẽeb gũudum ning sẽn yaa ziirã
Yaa Kiris koɛɛg la tõnd moonda n keoogd ned buud fãa la d zãmsd ned kam fãa ne yam buud fãa tɩ tõnd tõe n kɩt tɩ ned kam fãa zems zãng Kiris tũudmã pʋgẽ
Yaa bõnkãng yĩng la mam tʋmda n tar bãmb pãngã sẽn maand a tʋʋmd mam pʋgẽ ne pãnkãsengã n maoodẽ
Sɩd me mam datame tɩ yãmb bãng zabkãseng ning mam sẽn zabd yãmb yĩngã la neb nins sẽn be Laodiise la neb nins fãa sẽn nan ka yã mam nengã yĩnga
Mam maoodame tɩ b sũyã tõe n paam belsgo tɩ b tõe n lagem taab nonglem pʋgẽ n paam yam n bãng sɩdsɩda n bãng Wẽnnaam yelsõmdã sẽn yaa Kirisã
Yam vẽnegr ne bãngrã arzegsã fãa solga Kiris pʋgẽ
Mam togsda bõnkãng tɩ ned da wa n belg yãmb ne sɩlem n tõog ye
Bala baa mam yĩngã sã n zãr ne yãmba mam yam bee ne yãmba mam sũur yaa noog mam sẽn ne yelmanesem sõngã sẽn be yãmb sʋkã la yãmb tẽebã sẽn ya kãenkãe Kiris pʋgẽ wã yĩnga
Woto yĩnga yãmb sẽn deeg Zusoab a Zeezi Kirisã kẽny ne bãmba
Kɩy yẽga n yals kãenkãe Kiris pʋga n tall tẽeb kãenkãe wa sẽn zems zãmsg nins b sẽn dag n zãms yãmbã la y pʋʋs bark wʋsgoKiris vɩɩm sekda tõndo
Gũusy tɩ ned da belg yãmb ne zãmsg buudu la ninsaalb minind n zãag ye bõnkãens yaa dũniyã yɛla la a ka Kiris rẽnd ye
Bala Wẽnnaam sẽn yaa bũmb ningã fãa Kiris me yaa a woto b yĩngã pʋgẽ
La yãmb tara bũmb fãa bãmb pʋg tɩ seke bãmb sẽn yaa nanambs fãa Naaba la noyã fãa Zusoabã
Bãmb pʋgẽ me b kẽesa yãmb bãongo la ka bãong sẽn kẽes ne ninsaalb nus ye rat n togs tɩ yaa Kiris bãong sẽn kɩt tɩ yãmb bas y yĩngã ratmã
Yãmb muma ne Kirisi b sẽn lis yãmbã pʋgẽ la b naaga yãmb bãmb pʋgẽ n vʋʋg n bas kũum yãmb sẽn tẽ Wẽnnaam pãngã sẽn vʋʋg Kiris n bas kũumã yĩnga
Pĩnda yãmb sẽn dag n yaa bɛɛgdb y kongrã ne y sẽn ka kẽ bãong y yĩngã pʋgẽ wã yĩngã Wẽnnaam kõo yãmb vɩɩm ne Kiris n kõ tõnd beegrã fãa sugri
Bãmb yẽesa tõod nins b sẽn da gʋls n kaood tõnd bʋʋdã la sẽn da mongd tõnd bʋʋma Wẽnnaam menesa tõkãng wakat ning b sẽn ka a Zeezi dapɩkã zugã
Kiris sãama pãens rãmba ne noyã pãnga n wilg nebã fãa tɩ b tõogbla ne dapɩkã
Dẽ wã yĩnga da saky tɩ ned kao yãmb bʋʋd ne yãmb sẽn dɩt bũmb ning wɛɛngẽ wall y sẽn yũud bũmb ninga wall tigrã wall kiupaalga wall vʋʋsg daar wɛɛngẽ ye
Bõnkãens fãa yaa bũmb nins sẽn na n wa wã mamsg bala la bũmba mengmeng yaa Kirisi
Da saky tɩ ned sẽn maand wa a yaa sikmmeng soaba la sẽn pʋʋsd malegs belg yãmb wa a sẽn date n kɩt tɩ y kong y zoeesa keoor ye Ned a woto buud teegda yãab buud toaytoaya ta ninsaalem tagsdã kɩt ta pid ne wukmmeng zaalem
la a ka tongd a meng ne zug ning sẽn sõngd yĩngã tõrã ne a kõbsũgdsã la a gĩina ta bɩt bɩʋʋng sẽn yit Wẽnnaam nengẽ wã ye
Sã n yaa tɩ yãmb kii ne Kirisã tɩ Kiris yols yãmb ne tẽeb buud toaytoayã yembdo bõe tɩ yãmb bas tɩ b leb n modgd yãmb tɩ y sak tõod a woto sẽn ya
Da rɩky ye Da lemby ye Da sɩɩsy ye
Bõnkãens b sẽn tar n tʋmdẽ wã sãamdame Bõnkãens yaa yeelsem la zãmsg ninsaalb sẽn tar n zãmsd taaba
Yaa sɩd tɩ ned sã n get yeelsmã ne zãmsgã b wẽnda wa b yaa yam tʋʋma b sẽn wilgd wẽntũudum sẽn maand ne yamleoogo la sikmmenga la tõogmmenga La b yaool n ka tar yõod n tõe n sõng ned ta tõog a yĩngã ratem wẽng ye
Dẽ sã n yaa tɩ yãmb naaga ne Kirisã n vʋʋge bɩ y bao bũmb nins sẽn be arzãna zĩig ning Kiris sẽn zao Wẽnnaam dɩtgã
Tagsy bũmb nins sẽn be arzãnã yelle la y ra tags bũmb nins sẽn be dũni zugã yell ye
Bala yãmb kiime la yãmb vɩɩmã solga ne Kirisã Wẽnnaam nengẽ
Kirisã sẽn yaa yãmb vɩɩmã sã n wa n puki dẽ yãmb me na n naaga bãmb b ziirã pʋgẽ n puki
Dẽ wã yĩnga kɩty tɩ y dũni ka yalẽ wã ki Yaa yoobo tʋʋmrẽgdo wẽng maaneg ratem datem wẽnse la ratwʋsgo sẽn yaa wa wẽnnaands pʋʋsgo
Yaa rẽnda yĩng la Wẽnnaam sũpuugr wat kɩɩsdbã zutu
Yãmb sẽn dag n vɩ yelwẽnkãens pʋgã yãmb dag n maanda bõnkãense
La moasã bɩ yãmb me kɩɩs bõnkãensã fãa Yaa sũkãbre pʋtoogo tẽnkãnem la gomdẽgd sẽn tõe n yi yãmb noorẽ wã
Da yagy taab zĩrẽ ye Bala yãmb yeega y yalẽkʋdgã ne a tʋʋma
la y yelg yalẽ paalga Wẽnnaam palemda yalẽpaalgã bãmb sẽn naanã n kɩtdẽ ta wẽnegd bãmb a Wẽnnaam n paasdẽ tɩ tõnd tõe n bãng bãmb zãnga
Yelkãngã pʋgẽ ka be tɩ yaa Gɛrke wall Zʋɩf wall zũnga wall moaaga wall weoog neda wall ninzẽmba wall yamba wall burkĩn ye La Kiris yaa fãa nebã fãa pʋse
Dẽ wã yĩnga yãmb sẽn yaa Wẽnnaam nintũusdsi la neb sẽn welg toorã la neb Wẽnnaam sẽn nong wʋsgã bɩ y yeelg nimbãanzoeer mengmenga la sõmblem la sikmmenga la sũbʋgsem la sũmar wa futu
Tʋky taab zɩɩbo la y maan taab sugri Ned sã n tar yell ne a to bɩ a maan a soab sugr wa Kiris sẽn maan yãmb sugrã
La sẽn yɩɩd fãa bɩ y nong taab bala tɩ nonglem yaa loɛtg sɩdsɩda
Bɩ Kiris laafɩ b sẽn bool yãmb a pʋgẽ tɩ y yɩ yĩng a yembrã soog yãmb sũyã Yɩy neb sẽn mi y zaamẽ
Bɩ Kiris goamã zĩnd yãmb pʋsẽ ne yõod ning sẽn be a pʋgẽ wã Zãmsy taab la y keoog taab ne yam mengmenga ne yɩɩnsõamyã la Wẽnnaam yɩɩla la yɩɩl Sɩɩgsõng sẽn kõta Yɩɩly bark pʋʋsg yɩɩl ne y sũyã fãa n pẽg Wẽnnaam
Bũmb ning fãa yãmb sẽn maanda sã n yaa goam pʋga wall tʋʋm pʋga maany fãa ne Zusoab a Zeezi yʋʋre n pʋʋs ba a Wẽnnaam bark a Zeezi maasem yĩngaKiris tẽed zak vɩɩm
Pagba bɩ yãmb ned kam fãa sak a sɩda wa sẽn zems sẽn tog n yɩ toto Zusoaba tũudum pʋgẽ wã
Pʋgsɩdbã bɩ yãmb ned kam fãa nong a paga la y ra maan gãgs nea ye
Kamba saky y barãmb ne y marãmb bũmb fãa pʋgẽ bala bõnkãng nooma Zusoaba sũuri
Barãmba da maany tɩ y kambã sũy yiki tɩ b raood wa n boog ye
Tʋmtʋmdba saky y dũni zusobendãmbã bũmb fãa pʋgẽ Da saky bãmb b nifẽ bala tɩ wẽnd wa yãmb baood n maana sẽn noom ninsaalb ye Saky bãmb ne y sũyã fãa Zusoabã zoees pʋgẽ
Yãmb sẽn maand bũmb ning fãa bɩ y maana ne y sũur fãa wa y sẽn maand Zusoabã yĩnga la ka ninsaalb yĩng ye
yãmb sẽn mi tɩ y na n deega pʋɩɩr Zusoabã nengẽ tɩ yɩ y keoorã yĩnga Sɩd me yaa Kiris sẽn yaa Zusoabã yĩng la yãmb tʋmda
Bala ned ning sẽn tʋmd sẽn ka zems na n wʋka a katɩrlmã yaoodo bala Wẽnnaam ka bakd neb ye
Zusobendãmba yaoy y tʋmtʋmdbã ne tɩrlem la wa sẽn zemse yãmb sẽn mi tɩ yãmb me tara Zusoab arzãn pʋgẽ wã yĩnga
Wɩngy ne pʋʋsgo modgy nea n paas bark pʋʋsgo
Pʋʋsy tõnd yĩng me tɩ Wẽnnaam pak sor tõnd koɛɛgã mooneg yĩnga tɩ mam tõog n moon Kiris yelsolemdã koɛɛga yelsolemd ning yĩng b sẽn balg maamã
tɩ mam na gom a yell vẽeneg wa sẽn zems m sẽn tog n gom a yell toto wã
Kɩty tɩ y yelmanesem ne neb nins sẽn ka be tẽeb pʋgẽ wã yɩ ne yam Da basy weerã ta loogdẽ ye
Kɩty tɩ yãmb goam tall bark wakat fãa n tar yamsem noom tɩ yãmb na bãng y sẽn tog n leok ned kam fãa toto tɩ zemseYaoolem pʋʋsem
Sã n yaa ne mam mengã yelle m babinongr a Tisik sẽn yaa Zusoaba tʋmtʋmd sẽn maand sɩda la sẽn yaa mam tʋmdntaag Zusoaba tʋʋmd pʋgẽ wã na n wilga yãmb bũmb fãa
Pʋs n yaa rẽ yĩng la mam tʋmda yãmb nengẽ tɩ yãmb tõe n bãng tõnd yell sẽn yaa toto la ta bels yãmb sũyã
Mam tʋmda yẽnda ne d babinongr a Onezɩm sẽn ya ned sẽn maand sɩd la a ya yãmb nedã y nengẽ Bãmb na n wilga yãmb bũmb nins fãa sẽn maand ka wã
Mam bibetaag a Aristark ne a Mark sẽn yaa a Barnabaas saambiigã pʋʋsda yãmba Mam wilga yãmb bũmb nins y sẽn tog n maan a Mark yĩnga A sã n ta yãmb nengẽ bɩ y reega sõama
A Zeezi b sẽn boond a soab ta Zustuusã me pʋʋsda yãmba Zʋɩfrãmbã sʋka yaa bãmb bal n naag maam n tʋmd Wẽnnaam soolmã yĩnga Bãmb yɩɩ neb sẽn paas maam daoodo
A Epafras sẽn yaa yãmb nedã pʋʋsdy lame Yẽnda yaa a Zeezi Kiris tʋmtʋmda n maood yãmb yĩng a pʋʋsg pʋgẽ n ka basdẽ ye tɩ yãmb na bɩ n ta la y bãng Wẽnnaam daabã sõama y sũurẽ n yals kãenkãe
Mam kɩta yẽnda kaset n yetẽ ta maooda yãmb yĩng wʋsgo yãmb ne neb nins sẽn be Laodiise la Hiyerapoliisã yĩnga
Babinongr a Luk sẽn yaa logtorã ne a Demaas pʋʋsda yãmba
Pʋʋsy babiisã sẽn be Laodiise wã ne a Nimfa la a Kiris tẽedbã sẽn tigimd yẽnda zakẽ wã
Yãmb sã n wa n karem sebkãngã n sɛ bɩ y maan y sẽn tõe tɩ b karma Kiris tẽedbã sẽn be Laodiise wã me sʋka la yãmb me karem sebr ning Laodiise Kiris tẽedbã sẽn na n tʋm yãmbã
Yeelyyã a Arsɩp yaa Gũus ne tʋʋmd ning fo sẽn deeg Zusoabã nengẽ wã n tõog tʋma sõama
Maam a Poll n gʋlsd ne m meng nug n pʋʋsd yãmba Da yĩmy tɩ b balga maam yeBɩ barkã zĩnd ne yãmbaTESALONIK RÃMBÃ YIIBẼSEBRE
A Poll ne a Sɩlvẽ la a Tɩmote n gʋlsd Tesalonikrãmb wẽnd doogã sẽn be ba a Wẽnnaam pʋgẽ la Zusoab a Zeezi Kiris pʋgẽ wã Bɩ Wẽnnaam ning yãmb barka la b kõ yãmb bãaneTesalonikrãmbã vɩɩm la b tẽebo
Tõnd pʋʋsda Wẽnnaam bark yãmb yĩng n ka basdẽ ye la tõnd pʋta yãmb yell d pʋʋsg pʋgẽ
Tõnd tẽegda yãmb tẽebã tʋʋmde la yãmb nonglmã tʋʋmde la y tẽeb ne tõnd Zusoab a Zeezi Kirisã tẽebpidsg gũudum sẽn ka vigsdã yelle tõnd ba a Wẽnnaam taoor n ka basdẽ ye
D babiis Wẽnnaam sẽn nonge tõnd miime tɩ Wẽnnaam tʋlsa yãmba
Bala koenoogã tõnd sẽn moona ka wa yãmb nengẽ ne nogoam bal ye La yaa ne pãng me ne Sɩɩgsõngo tɩ sãmbg baa bilf ka a pʋgẽ ye Sɩd me yãmb mii tõnd sẽn maan toto yãmb sʋka yãmb sõngr yĩnga
Yãmb sẽn deeg Wẽnnaam goamã yelpakr wʋsg pʋgẽ ne sũnoog ning Sɩɩgsõng sẽn kõtã yãmb lebga tõnd togsntaase la Zusoabã togsntaas me
Woto yãmb lebga mamsg tẽedbã fãa sẽn be Masedoan la Akayi wã yĩnga
Bala Zusoabã koɛɛgã yii yãmb nengẽ n sãage Ka Masedoan la Akayi bal ye Neb sẽn be zĩig fãa bãnga yãmb tẽeb ne Wẽnnaamã yelle tɩ ka leb n yaa tɩlɛ tɩ tõnd leb n gom a yell ye
B gomda tõnd yell n wilgd tõnd sẽn paam n kẽ yãmb sʋk toto la yãmb sẽn kos sugr n tek yam toto n wẽnemd n bas wẽnnaandsã n sakd Wẽnnaam sẽn vɩ n yaa sɩd soabã
la y gũud tɩ bãmb biribl a Zeezi yi yĩngr n wa soab ning Wẽnnaam sẽn kɩt tɩ b vʋʋg n yi kũum sʋka la b yolsd tõnd ne Wẽnnaam sũpuugr sẽn watã
M babiisi yãmb mens miime tɩ tõnd waoongã yãmb nengẽ ka yɩ zaalem ye
La yãmb miime tɩ b namsa tõnd Filip tẽnga la tõnd yãa toog be Rẽ kɩtame tɩ tõnd paam pɛlkɛgeng ne d Wẽnnaamã n na n moon yãmb Wẽnnaam koenoogã maoor wʋsg pʋgẽ
Sagls nins tõnd sẽn sagl yãmbã ka yɩ tudgri bɩ tagsrẽgd pʋgẽ wall ne sɩlem ye
La a wa Wẽnnaam sẽn poes tõnd n na n kõ tõnd koenoogã mooneg tʋʋmdã tõnd ka gomd n na n noog ninsaalb sũy ye la yaa tɩ noog Wẽnnaam sẽn feesd sũyã sũuri
Yãmb miime tɩ tõnd zɩ n gom n na n belg neb ye tɩ tõnd zɩ n gom n dat n paam paoong ye Wẽnnaam yaa d kaset soaba
Tõnd ka bao waoogr sẽn yit ninsaalb nengẽ yãmb nengẽ wall neb a taab nengẽ ye Tõnd yaool n dag n tõe n modga yãmba tõnd sẽn yaa Kiris tẽntʋmdbã yĩnga
La tõnd sẽn zĩnd yãmb sʋkã tõnd pida ne sũbʋgsem A wa pag sẽn get a kamb yellã
tõnd da nongẽ lame n kõ yãmb Wẽnnaam koenoogã ne nonglem La ka rẽ bal ye Tõnd da nongẽ n kõo d vɩɩmã me yãmb yĩnga bala yãmb lebga tõnd ninnongdse
D babiisi yãmb tẽra tõnd tʋʋmã ne d naongã Tõnd moona yãmb Wẽnnaam koenoogã la tõnd tʋma yʋng ne wĩntoogo tɩ d da wa n yɩ zɩɩb yãmb yĩng ye
Yãmb yaa kaset rãmba la Wẽnnaam me yaa kaset soaba tɩ tõnd yelmanesem ne yãmb sẽn yaa Kiris tẽedbã yɩɩ sõama la tɩrga tɩ rõdb kaẽ ye
Yãmb miime me tɩ tõnd yɩɩ wa barãmb ne b kamba yãmb yembryembr yĩnga
Tõnd sagla yãmba n bels yãmba la d bõos yãmb tɩ y kẽn wa sẽn zemsd Wẽnnaam daabo bãmb sẽn bool yãmb tɩ y paam pʋɩɩr ne bãmb soolem la b ziirã yĩnga
Tõnd pʋʋsda Wẽnnaam bark me n ka basdẽ ye Bala yãmb sẽn deeg Wẽnnaam goamã tõnd sẽn togs yãmbã yãmb ka reega wa a yaa ninsaalb goam ye Yãmb deegala wa a sẽn yaa bũmb ning sɩdsɩdã Wẽnnaam goam sẽn tʋmd yãmb sẽn yaa Kiris tẽedbã pʋgẽ
D babiisi yãmb sɩd lebga Wẽnnaam dot nins sẽn be Zʋʋde soolmẽ wã togsntaase la wẽnddokãens bee a Zeezi Kiris pʋgẽ Bala yãmb tẽngã rãmb sẽn nams yãmb toto wã Zʋɩfrãmbã me namsa wẽnddokãens rãmb a woto me
Zʋɩfrãmbã n kɩt tɩ b kʋ Zusoab a Zeezi la Wẽnnaam norɛɛsdbã la b nams tõndo B ka maand sẽn noom Wẽnnaam ye la b kisa nebã fãa
Bãmb gɩdgda tõnd tɩ d da moon buzẽmsã Wẽnnaam koɛɛgã tɩ b paam fãagr ye B sẽn maan a woto wã b maana b yelwẽnã n taase La Wẽnnaam sũpuugr baas n tab lameA Poll dat n yãnda Tesalonik Kiris tẽedbã
D babiisi tõnd sẽn zãag ne taab wakat bilf yĩnga d nina ka ne taab ye la d sũyã loee ne taaba Tõnd data ne d sũyã fãa n leb n yãnd yãmb neng ne nenga
Dẽ kɩtame tɩ tõnd dag n dat n wa yãmb nengẽ Naoor a yiib la maam a Poll dag n dat n wa yãmb nengẽ la a Sʋtãan gɩdga tõndo
Tõnd saagr bee ne ãnda rãmba la ãnda rãmb n ya tõnd sũnoog la d waoogr maanf tõnd Zusoab a Zeezi taoore la b waoongã wakate Ka yãmb la
Nyẽe Yãmb yaa tõnd ziir la d sũnoogo
Tõnd wa n ka leb n tõe n gũ yɛs ye Dẽ n kɩt tɩ tõnd yãk yam tɩ yaa tõnd bal n na pa Atɛn
La tõnd tʋma d babiig a Tɩmote sẽn yaa tõnd tʋmdntaag Wẽnnaam tʋʋmdã pʋgẽ n moond Kiris koenoogã ta wa n paas yãmb raoodo la a sagl yãmb y tẽebã sõngr yĩnga
tɩ yelpakr ning sẽn paamd yãmb moasã wã da wa n vigs ned baa a yembr ye Bala yãmb mens miime tɩ namskãens yaa tõnd pʋɩɩre
Wakat ning tõnd sẽn dag n be ne yãmbã tõnd pĩnd n yeela yãmb tɩ d na n paama namsgo La yãmb miime tɩ yaa rẽ n wa wã
Dẽ n kɩt tɩ mam sẽn ka leb n tõe n gũ n kaoosã yĩnga mam tʋma a Tɩmote ta wa n sok yãmb tẽebã yelle mam sẽn zoet dabeem tɩ makdã na n mak yãmb tɩ tõnd tʋʋmdã lebg zaalmã yĩnga
La moasã a Tɩmote yii yãmb nengẽ n lebg n wa tõnd nengẽ la a waa ne yãmb tẽebã la y nonglmã koenoodo la koenood tɩ yãmb ket n tẽra tõnd yell sõama la y raab tɩ leb n yãnd tõndo wa tõnd me sẽn dat n yã yãmbã
Woto m babiisi baa ne tõnd sẽn be sũsãangkãseng la yelpakr pʋgẽ wã tõnd paama belsg ne yãmb kibarã y tẽebã yĩnga
Moasã tõnd vɩɩme yãmb sẽn paad Zusoaba pʋgẽ kãenkãe wã yĩnga
Tõnd ka tõe n pʋʋs Wẽnnaam bark n sa yãmb yĩnga sũnoog ning tõnd sẽn maand Wẽnnaam taoor yãmb yĩngã yĩng ye
Yʋng ne wĩndga tõnd bõosda Wẽnnaam ne d sũyã fãa tɩ d tõe n yãnd yãmb nengã la d kɩt tɩ y paam bũmb ning sẽn paoog yãmb tẽebẽ wã
Bɩ Wẽnnaam meng sẽn yaa tõnd ba wã la tõnd Zusoab a Zeezi pak d sorã tɩ d ta yãmb nengẽ
Bɩ Wẽnnaam kɩt tɩ yãmb nonglem taab yĩnga la nebã fãa yĩngã lebg kãseng n puugi wa nonglem ning tõnd sẽn tar yãmb yĩngã
Woto bɩ Wẽnnaam paas yãmb raoodo tɩ y ra paam rõdb y sũyã pʋsẽ ye la y zĩnd sõmblem tõnd ba a Wẽnnaam taoore daar ning tõnd Zusoab a Zeezi sẽn na n wa ne ninsõamyã wã
Yaoolem bũmbu m babiisi yaa tɩ yãmb zãmsa tõnd nengẽ n bãng y sẽn tog n kẽn toto n ta Wẽnnaam yam la y pʋs n maanda a woto Moasã tõnd kota yãmba n bõosd yãmb ne Zusoab a Zeezi yʋʋr tɩ y maan neer n yɩɩd a woto
Sɩd me yãmb mii bũmb nins tõnd sẽn deeg Zusoab a Zeezi nengẽ n wilg yãmb tɩ y maanã
Bũmb ning Wẽnnaam sẽn dat yaa tɩ yãmb na welg toor n yɩ bãmb dẽnda la y yõk y mens n da maan rẽgd ye
Yaa tɩ yãmb ned kam fãa bãng tɩ tall a meng ne sõmblem la pʋpeelem
la a ra bas tɩ ratem wẽng soog a sũurã wa ninzaalsã sẽn ka mi Wẽnnaamã sẽn maandã ye
Tɩ ned da maan a to zãmb wall a wẽga yelkãng pʋgẽ ye Tõnd zoe n yeela yãmb tɩ Zusoabã kaooda bõnkãens bʋʋdo
Bala Wẽnnaam ka bool tõnd tɩ d maan rẽgd ye la yaa tɩ d na welg toor n yɩ bãmb dẽnda
Woto ned ning sẽn kɩɩsda tõkãensã ka ninsaal la a kɩɩsd ye la yaa Wẽnnaam soab ning sẽn kõa yãmb bãmb Sɩɩgsõngã me la a kɩɩsda
Sã n yaa ne babiir nonglmã yelle yãmb ka baood tɩ m gʋls yãmb n gom a yell ye Bala yãmb mensã paama zãmsg Wẽnnaam nengẽ tɩ nong taaba
Yãmb nonga babiisã fãa sẽn be Masedoan tõrã a woto La tõnd sagenda yãmb sẽn yaa d babiisã tɩ y kẽng taoor n paase
la y vɩ ne taab ne laafɩ la y ges y mens tʋʋmã yelle la y tʋm ne y nus wa tõnd sẽn dag n yeel yãmbã tɩ rẽnda na n yɩɩ yãmb waoogre
Maanyyã a woto tɩ y yelmanesem ne yɩng rãmbã zemse la tɩ yãmb da zĩẽ n gũud ned sõngr yeZusoabã waoongo
M babiisi tõnd ka rat tɩ yãmb zɩ neb nins sẽn gõea wã yelle tɩ yãmb sũyã da wa n sãam wa neb a taabã sẽn ka tar tẽeb ne beoog neerã ye
Sɩd me tõnd sã n tẽed ta Zeezi kiime la tɩ b leb n vʋʋgame tõnd tẽedame me tɩ neb nins sẽn ki Kiris tũudum pʋgẽ wã Wẽnnaam na n kɩtame tɩ Kiris vʋʋgba n lagem bãmb ne a Zeezi n zẽke
Ad bũmb ning tõnd sẽn togsd yãmba wa sẽn zems ne Zusoabã gomde Tõnd sẽn ket n vɩ Zusoabã waoong daarã tõnd ka na n deng neb nins sẽn gõe wã ye
Bala koɛɛg n na n zẽke tɩ yɩ bãnde tɩ b wʋm malegs naab a yembr koɛɛga tɩ Wẽnnaam baorg peebe tɩ Zusoabã meng yi arzãn n sigi La neb nins sẽn ki Kiris tũudma pʋgẽ wã n na n deng n vʋʋge
Sẽn pʋgda b na n lagma tõnd sẽn ket vɩ wã ne bãmb n zẽk sawat pʋse tɩ d seg Zusoabã yĩngri La woto tõnd na n bee ne Zusoabã daar fãa
Woto yĩnga bɩ y bels taab sũy ne gomkãense
M babiisi yãmb ka baood tɩ mam gʋls yãmb n wilg wakat la sasa ning bõnkãens sẽn na n zĩndã ye
Bala yãmb mens mii sõama tɩ Zusoabã waoong na n yɩɩ wa wagdr sẽn wat yʋngo
Wakat ning ninsaalbã sẽn na n yeel tɩ yaa laafɩ la bãanã wakatkãng la sãoong na n ling bãmba La na n yɩɩ wa rogem toog sẽn paamd pag sẽn tʋte la b kõn põs ye
Mam babiisi yãmb yẽ ka be lik pʋgẽ tɩ dakãng na n wa ling yãmb wa wagdr ye
Yãmb fãa yaa vẽenem nebã la wĩndg nebã Tõnd ka yʋng neb wall lik neb ye
Dẽ yĩngã bɩ d da gũs wa neb a taabã ye Ayo d neendea la d yɩ yõkmmens rãmba
Yaa yʋng la sẽn gõebã gõe la yaa yʋng la nebã yũud rãam n tuumdẽ
La tõnd sẽn yaa wĩndg nebã bɩ d yɩ yõkmmens rãmba Tɩ d bob tẽeb la nonglem wa gãntika la d fõgen fãagrã tẽeb pidsg gũudmã wa kutpugla
Bala Wẽnnaam ka yãk tõnd tɩ d na paam bãmb sũpuugrã ye la yaa tɩ tõnd na soog fãagrã tõnd Zusoab a Zeezi Kiris maasem yĩnga
Soab ning sẽn ki tõnd yĩnga tɩ tõnd sã n vɩ wall d sã n ki me bɩ tõnd vɩ ne bãmba
Woto yĩnga paasy taab raoodo la y bɩɩs taab tẽeb wa y sẽn zoe n maandẽ wãA Poll sagenda Kiris tẽedbã
D babiisi tõnd kota yãmb tɩ y waoog neb nins sẽn tʋmd yãmb sʋka n tɛt yãmb Zusoabã pʋgẽ la b keoogd yãmbã
Wilgyb tɩ yãmb nandb lame nongyb wʋsgo b tʋʋmdã yĩngaZĩndy ne taab ne laafɩ
D Babiisi tõnd bõosda yãmb tɩ y keoog neb nins sẽn vɩ yaarã la y paas neb nins raood sẽn boogã raoodo la y tebel pãnkomsem dãmba la y maan sũmar ne nebã fãa
Gũusy y mense tɩ ned da lebs a to wẽng wẽng yĩng ye Maoy tɩ maan neere sã n yaa yãmb ne taaba wall ne nebã fãa
Maany sũnoog daar fãa
Pʋʋsy n da bas ye
Pʋʋsy Wẽnnaam bark bũmb fãa pʋgẽ bala Wẽnnaam raab la a woto a Zeezi Kiris pʋgẽ
Da kiisy Sɩɩgsõngã ye
Da paoogy bãngr goamã ye
Bʋy bũmb fãa yelle tɩ sẽn yaa sõama bɩ y reege
la y yõk y mens ne wẽng buudã fãa
Bɩ Wẽnnaam sẽn so laafɩ wã maneg yãmb yĩntõrã b toor tɩ yɩ sõama zãnga tɩ tõnd Zusoab a Zeezi Kiris waoongã daare bɩ b mik tɩ rõdb ka be yãmb belmã pʋgẽ ye sã n yaa y Sɩɩgã wall y yĩngã pʋgẽ
Sẽn boola yãmbã yaa sɩd soaba la yaa bãmb n na n maan a woto
D babiisi pʋʋsy Wẽnnaam tõnd yĩnga
Pʋʋsy babiisã fãa ne moksõngo
Mam bõosda yãmb ne Zusoabã yʋʋr tɩ y karem sebkãngã tɩ babiisã fãa wʋme
Bɩ tõnd Zusoab a Zeezi Kiris barkã zĩnd ne yãmbaTƖMOTE DẼENEMSEBRE
A Poll ne a Sɩlvẽ la a Tɩmote n gʋlsd Tesalonik wẽnd doogã rãmb sẽn be tõnd ba a Wẽnnaam pʋgẽ la Zusoab a Zeezi Kiris pʋgẽ wã
Bɩ ba a Wẽnnaam la Zusoab a Zeezi ning yãmb barka la b kõ yãmb laafɩYelwẽna rãmb bʋʋdo Kiris waoongã wakate
D babiisi tõnd tog n pʋʋsda Wẽnnaam bark yãmb yĩng n ka basdẽ ye la yaa bũmb sẽn zemse bala yãmb tẽebã paasdame tɩ nonglem ning yãmb sẽn tar taab yĩngã paasdẽ
Woto tõnd me pẽgda d mens yãmb yĩng Wẽnnaam nintũusdsã sul pʋsẽ yãmb modgrã ne y tẽebã yĩnga nebã sẽn namsd yãmbã pʋgẽ la toodã sẽn sigd yãmbã pʋgẽ
Yõwã wilgdame tɩ Wẽnnaam bʋʋdã yaa tɩrga tɩ b na kɩt tɩ yãmb zems ne Wẽnnaam soolem kõom soolem ning yãmb sẽn sakd namsgã yĩnga
Bala ne Wẽnnaam a zemsame tɩ b kɩt tɩ neb nins sẽn namsd yãmbã namse
la b kɩt tɩ yãmb sẽn namsdã bɩ y lagem ne tõnd n paam vʋʋsg wakat ning Zusoab a Zeezi sẽn na n puk arzãn ne malegs sẽn tar pãnga
Bãmb na n waa bugvɩleng pʋgẽ n sɩbg neb nins sẽn ka mi Wẽnnaam la neb nins sẽn ka sakd tõnd Zusoab a Zeezi koenoogã
Sɩbgr sẽn segd neb la b na n paame Sãoong sẽn paad wakat sẽn kõn sa n zãag ne Zusoabã yãabo la ne bãmb pãngã ziiri
wakat ning Zusoabã sẽn na n wa tɩ neb nins bãmb sẽn so wã waoog bãmb dakãnga tɩ neb nins sẽn tẽed bãmbã na ges bãmbã La yãmb yaool n tẽe kaset ning tõnd sẽn kɩsã
Yaa woto yĩng la tõnd pʋʋsd yãmb yĩng n ka basdẽ ye tɩ tõnd Wẽnnaamã na kɩt tɩ yãmb yɩ neb sẽn zemsd ne boolg ning b sẽn bool yãmbã la tɩ b na pids saagsõama nins yãmb sẽn tar ne tʋʋmsõamy wã maanegã la b kɩt tɩ yãmb tẽebã tʋʋmd zems zãnga
Woto yãmb na waoog tõnd Zusoab a Zeezi yʋʋre la bãmb me na waoog yãmba wa sẽn zemsd tõnd Wẽnnaam la ne Zusoab a Zeezi Kiris nimbãanzoeerã
M babiisi sã n yaa ne tõnd Zusoab a Zeezi Kiris waoongã yelle la tõnd sẽn na n tigs taab bãmb nengẽ wã yelle tõnd kota yãmb
tɩ y ra sak tɩ y yam yuus taotao wall tɩ rabeem yõk yãmba neb sẽn yet tɩ Zusoabã waoong zoe n loogame wã yĩng ye Bala neb tõe n gomame n yeel tɩ yaa bãngr goamã wall b gome wall b yeel tɩ tõnd n gʋls n yeel a woto
Bɩ ned da tõog n belg yãmb ne manesem buud baa a yembr ye Bala yaa tɩlɛ tɩ lebpoorẽ deng n zĩndi tɩ wẽnkɩɩsdã yiki Yẽnda yaa soab ning b sẽn na n sãame
bɛ sẽn zẽkd a meng n yɩɩgd bũmb ning fãa b sẽn boond tɩ Wẽnnaam la bũmb nins fãa neb sẽn pʋʋsda hal n pʋs n kẽng n tɩ zĩnd Wẽnnaam doogẽ wã n kɩt tɩ b boola tɩ wẽnnaam
Yãmb ka tẽr tɩ mam goma ne yãmb a yell wakat ning m sẽn dag n ket n be ne yãmbã sɩda
Moasã yãmb mii bũmb ning sẽn gɩdga ta ka tõe n yik hal tɩ ta a wakatã
Bala yelwẽnã yelsoalem zoe n tʋmdame la yaa tɩlɛ tɩ ned ning sẽn gɩdga wã deng n looge
Yaa wakatkãng la wẽnkɩɩsdã na n yiki la Zusoabã a Zeezi na n sãamala ne b noor pemsem la bãmb waoongã ziir na n bedsa lame
Wẽnkɩɩsdã waoong na n yɩɩ ne a Sʋtãan pãnga ne zĩrẽ bõnbãn la bãna la bõnyɛɛsds buud toaytoaya
la ne katɩrlem belgrã fãa neb nins sẽn na n sãamã yĩnga bala b ka reeg sɩdã nonglem n na paam fãagr ye
Woto yĩnga Wẽnnaam tʋma meneng sɩɩg b nengẽ tɩ b na tẽ zĩrẽ
tɩ neb nins sẽn ka tẽb sɩdã la sẽn nong ka tɩrlmã bʋʋd na kaoB tũusa yãmb tɩ y na paam fãagre
D babiis Zusoabã sẽn nong wʋsgo sã n yaa ne tõndo tõnd tog n pʋʋsda Wẽnnaam bark wakat fãa yãmb yĩnga bala Wẽnnaam tũusa yãmb hal sɩngr wẽndẽ tɩ y na paam fãagre la yaa Sɩɩgã sẽn na welg yãmb toor Wẽnnaam yĩnga la yãmb sẽn na n tẽ sɩdã yĩng la y na n paama
Yaa tɩ yãmb na paam fãagr yĩng la b tall koenoogã tõnd sẽn moona n bool yãmba tɩ y tõe n paam pʋɩɩr ne tõnd Zusoab a Zeezi Kiris ziirã
Woto yĩnga m babiisi yalsy kãenkãe la y tall koees nins tõnd sẽn kõ yãmbã sã n yaa ne noore wall ne sebre
Bɩ tõnd Zusoab a Zeezi Kiris mengã la tõnd ba a Wẽnnaam sẽn nong tõndo n bels tõnd ne belsg sẽn kõn sa bãmb nimbãanzoeerã yĩnga la b kõ tõnd saagsõngã
bels yãmb sũyã la b kɩt tɩ y pɛlg yɩ kãenkãe ne tʋʋmsõng fãa la ne gomsõng fãa
La koɛɛg sẽn keta d kota yãmb tɩ y pʋʋs tõnd yĩnga tɩ Zusoabã goamã tõe n kell n saage la a paam waoogr wa a sẽn tar yãmb nengẽ wã
la tɩ Zusoaba na yols tõnd ne neb nins sẽn ka yam la sẽn yaa wẽnsã Bala ka b fãa n tar tẽeb ye
La Zusoabã yaa sɩd soaba la b na n kɩtame tɩ yãmb yals kãenkãe la b gũ yãmb tɩ wẽng soabã da tõogy ye
Tõnd pʋs peela ne yãmb Zusoabã pʋgẽ tɩ yãmb maanda bũmb nins tõnd sẽn yet yãmbã la tɩ y na n kell n maaname
Bɩ Wẽnnaam tɛ yãmb sũyã n tees Zusoabã nonglmã la Kiris sũmarãNed fãa tog tʋmame
D babiisi tõnd yeta yãmb ne tõnd Zusoab a Zeezi Kiris yʋʋr tɩ y zãag y mens ne babiig ning fãa sẽn ya kʋɩɩma la sẽn ka tũud minind nins tõnd sẽn wilg yãmbã ye
Yãmb mens mii y sẽn tog n maan togsntaar ne tõnd toto bala tõnd ka yɩ kʋɩɩmb yãmb sʋk ye
Tõnd ka rɩ ned baa a yembr rɩɩb zaalem ye la tõnd modga d mens n tʋm wĩndg ne yʋngo tɩ d da wa n yɩ zɩɩb yãmb ned baa a yembr yĩng ye
Ka tɩ tõnd dag n ka tar noor tɩ zĩnd tɩ yãmb ges tõnd yell ye la yaa tɩ tõnd mensã da rat n kõo yãmb mamsg sẽn na tũ
Bala tõnd sẽn dag n be ne yãmbã tõnd dag n yeela yãmb a woto Ned sã n ka rat n tʋm bɩ a ra rɩ me ye
Tõnd yaool n wʋmame tɩ yãmb neb kẽer yaa kʋɩɩmba B sẽn dag n tog n tʋmã yaa neb a taab yɛl n pakba
Tõnd kota ninkãense n sagend bãmb ne Zusoab a Zeezi Kiris yʋʋr tɩ b maag b mens n tʋm n paam b toorẽ dɩɩb n dɩ
La ne yãmba m babiisi bɩ y da yɛ ne tʋʋmsõamyã maaneg ye
Ned sã n ka sak bũmb ning tõnd sẽn yet sebkãngã pʋgẽ wã bãngyyã a soaba la y ra paam lagemntaar baa bilf nea ye tɩ yãnd yõka
Da gesyyãa wa y bɛ ye keoogyyãa wa y babiigaBark ningri
Bɩ Zusoabã sẽn kõt laafɩ wã meng kõ yãmb vɩbãane wakat fãa bũmb fãa pʋgẽ Bɩ Zusoabã zĩnd ne yãmb fãa
Yaa maam a Poll nug n gʋls pʋʋsmã Maam n tik m nug sɛba fãa pʋse Mam gʋlsem la woto
Bɩ tõnd Zusoab a Zeezi barkã zĩnd ne yãmb fãaTESALONIK RÃMBÃ DẼENEMSEBRE
A Polle a Zeezi Kiris tẽntʋmda a wa sẽn zems ne Wẽnnaam sẽn yaa tõnd fãagdã raabo la sẽn zems ne a Zeezi Kirisã tõnd tẽeb sẽn be ne a soabã noore
n gʋlsd a Tɩmote m biroagdg tẽeb pʋgẽ Bɩ barka la nimbãanzoeere la laafɩ sẽn yit Ba a Wẽnnaam la tõnd Zusoab a Zeezi Kiris nengẽ wã zĩnd ne foomBelgr karensaamdãmbã zãmsgo
A wa mam sẽn dag n sagl foom wakat ning mam sẽn loogd n dabd Masedoannã kell n pa Efɛɛs n sagl neb kẽer tɩ b ra zãms nebã koɛɛg a to ye
la b ra sak soalma ne roog yɛl sẽn ka saabo la sẽn ka wat ne Wẽnnaam tʋʋmd tẽeb pʋgẽ la yaa nokoɛɛm balã ye
Saglkãng võor yaa nonglem sẽn yit sũyolgemd pʋgẽ la sũbãngr sẽn yaa sõama pʋgẽ la tẽeb sɩdsɩd pʋgẽ
Neb kẽer sẽn bʋdg n bas bõnkãensã yĩnga b bʋdgame n menem gomvɩɩd pʋgẽ
Bãmb dat n yɩɩ a Moyiis tõog karensaamdãmba n yaool n ka wʋmd b sẽn gomdã la b sẽn yetã võor ye
Tõnd mii sɩd ta Moyiis tõogã yaa sõama b sã n tũa tɩ zemse
la d miẽ ta Moyiis tõogã ka maan nintɩrg yĩng ye la yaa ninwẽnsã neb nins sẽn ka sakd noorã sẽn ka tẽedb Wẽnnaamã yelwẽnmaandbã neb nins sẽn paoogd Wẽnnaamã la toog sẽn ka be ne wẽntũudum barãmb la marãmb kʋʋdba
la yĩng ratem yembse la raop bɩ pagb sẽn gãe taaba la yembkoaasdba la zĩrẽ yagdba la zĩrẽ kaset rãmba la bũmb nins a taab sẽn kɩɩsd koesõngã maandbã yĩnga
Yaa koenoog ning sẽn tar ziirã Wẽnnaam sẽn yaa bark soabã koenoogã koenoog ning b sẽn ning mam noorẽ wã n yet a wotoA Poll tʋʋmde
Mam pʋʋsda soab ning sẽn kõa maam pãngã barka tõnd Zusoab a Zezi bãmb sẽn ges tɩ mam yaa ned sẽn maand sɩda n zĩndg maam tʋʋmdã pʋgẽ
tɩ mam yaool n dag n yaa ned sẽn paoogd Wẽnnaam la sẽn namsd Kiris tẽedbã la ned sẽn maand a taab pãnga La b zoee mam nimbãanega bala dag n yaa zɩɩlem la katẽeb pʋgẽ la mam dag n maand rẽnda
La mam paama tõnd Zusoabã barkã n paas tẽeb la nonglem sẽn be a Zeezi Kiris pʋgẽ
Gomd ning sẽn yet ta Zeezi Kiris waa dũni n na n fãag yelwẽnmaandbã yaa sɩda la gomdã zemsa reegr zãnga la mam yaa yelwẽnmaandbã taoor soaba
La Wẽnnaam maana nimbãanzoeer ne maam ta Zeezi Kiris reng n wilg b sũmarã fãa ne maam mam sẽn yaa wẽng n yɩɩd yelwẽnmaandba fãa wã tɩ yɩ kaset neb nins fãa sẽn na tẽ bãmba n dat vɩɩm sẽn ka sɛtã yĩnga
Bɩ rĩm ning sẽn bea wakat sẽn kõn sa n ka tõe n ki la ned nin sẽn ka tõe n yã n yaa b yembr tãa n yaa Wẽnnaamã soog waoogre la ziiri wakat sẽn ka sɛt ye Ãmina
M biig a Tɩmote koɛɛg ning mam sẽn yet foom a wa sẽn zems bãngr gomdã sẽn gom a yellã yaa tɩ f zab zabsõngã wa b sẽn yeelã
la f kell n tall tẽeb ne sũur kasetsõngo Neb kẽer basa sũur kasetkãnga la ne tẽebã yelle b yaa wa neb koom sẽn dɩ
A Imene ne a Alegsãndr bee bãmb dãmba sʋka la mam basa bãmb ne a Sʋtãanã tɩ b na zãms n bãng tɩ ra paoog Wẽnnaam ye
Dẽ mam saglg yaa tɩ y reng n kos Wẽnnaam n pʋʋse n yõk sɛɛga la y pʋʋs Wẽnnaam bark nebã fãa yĩnga
rĩmdãmb yĩnga neb nins fãa sẽn so naamã yĩnga tɩ tõnd tõe n vɩ ne laafɩ la bãane ne Wẽnnaam sakre la ne waoogre
Yaa woto n be neer Wẽnnaam nifẽ la a noom bãmb sẽn yaa tõnd fãagdã
Bãmb daab yaa tɩ nebã fãa paam fãagre la b tõog n bãng sɩdã
Bala Wẽnnaam a yembr tãa bal n be sɛyõakd a yembr tãa bal n be Wẽnnaam ne nebã sʋka Yaa rao sẽn boond ta Zeezi Kirisi
soab ning sẽn kõ a meng tɩ ra nebã fãa wã Yõwã yaa kaset sẽn kɩs a wakate
Wẽnnaam yãka maam tɩ m moon kasetkãnga la m yɩ tẽntʋmda mam yeta sɩda mam ka yagd ye la m zãms buzẽmsã ne tẽebo la ne sɩda
Dẽ mam datame tɩ nebã zẽk nus sẽn yaa yɩlma n pʋʋs Wẽnnaam zĩig fãa tɩ sũkiiri la nokoɛɛm kaẽ ye
Sã n yaa ne pagbã b tog n yera fut sẽn yaa sõama n zems gesgo la ne sikmmenga Bɩ b nagmã ra yɩ zutã pãnengo wall sãnem wall kĩndi wall fut ligd sẽn yaa toog yeelgrẽ ye
Ayo B tog n nagsa b mens ne tʋʋmsõamyã maanego wa sẽn zems pagb sẽn sakd Wẽnnaam sẽn tog n maane
Pagbã tog n deega zãmsg sĩndim la sakr mengmeng pʋgẽ
Mam ka kõt pag noor ta zãms nebã wall a soog rao ye A tog paa sĩndim pʋgẽ
Bala Wẽnnaam deng n naana a Ãdem pipi n yaool n naan a Ɛɛve
La sẽn paase ka a Ãdem la waafã belg n tõog ye Yaa pagã n sak belgrã n kɩɩs Wẽnnaam noor n beeg bãmba
Baoosgo a na n paama fãagre a sẽn lebg ma wã yĩnga a sã n modg ne tẽebo la nonglem la welg toor Wẽnnaam yĩnga la gũusmmenga
Gomkãnga yaa sɩda Ned sã n dat n yɩ karensaamba yaa tʋʋmsõng la a rata
Dẽ yĩnga yaa tɩlɛ tɩ karensaamb yɩ ned sẽn ka tar rõadga pʋgyend sɩda ned sẽn gũusd ne a yelmanesem sẽn tar yam n tõe n tagse ned sẽn zems waoogre sẽn maand sãamba sãando ned sẽn tõe n zãms neb a taaba
A ka tog n yɩ rãyũuda wall zabr soab ye A tog n yɩɩ ned sẽn baood laafɩ A ka tog n yɩ ned sẽn nong ligd ye
A tog n yɩɩ ned sẽn get a zak yell neere n kɩtdẽ ta kamb yɩ komsakds wa sẽn zems pẽgre
Ned sã n ka tõe n ges a meng zak yelle a na n yɩɩ a wãn n ges Wẽnnaam doogã yelle
Yẽnda ka tog n yɩ sugkotpaalg ye sã n ka rẽ a tõe n kẽe wukmmeng pʋgẽ n paam sɩbgr ning wẽng soabã sẽn na n paamã
A togame n paam tɩ kɛɛngrãmbã kɩt a kasetsõngo tɩ nebã da wa n ka nanda la tɩ sʋtãanã bẽdg ra yõka yeKaoreng yelgɛtb yelmanesem
Yelgɛtb me tog n yɩɩ neb sẽn zems waoogre la sɩd dãmba B ka tog n yɩ neb sẽn yũud rãam wʋsgo wall sẽn maand zãmb n baood ligd ye
Bãmb tog n talla tẽeb sɩd koɛɛgã sẽn pukã kãenkãe ne sũur kaset sõngo
Nebã tog n deng n maka bãmb n gese tɩ b sã n mik tɩ b ka rõadga bɩ b yaool n maan yelgesg tʋʋmdã
Bãmb pagbãa me tog n yɩɩ neb sẽn zems waoogre B ka tog n yɩ ninsãbsdb ye B tog n yɩɩ yõkmmens rãmba la b maand sɩd bũmb fãa pʋgẽ
Yelgɛt tog n yɩɩ pʋgyend sɩda la a tog n gesa a kambã ne a zaka rãmb yell sõama
Yelgɛtb nins sẽn maand b tʋʋmd neerã paamda waoogr zĩiga la b pels yaa kãenkãe a Zeezi Kiris tẽebã pʋgẽTõnd tẽeb yelsoalma
Mam gʋlsda foom bõnkãensã baa ne mam sẽn saagd n dat n wa fo nengẽ moasmoasã wã
tɩ baa mam sã n wa n kaoosdẽ fo na bãng f sẽn na n maan bũmb ning Wẽnnaam zakã pʋga sẽn dat n togs tɩ Wẽnnaam sẽn vɩ wã nintũusdsã sʋka sẽn yaa sɩd raluka la a yẽbgr sẽn tebendeda wã
Ned ka tõe n kɩɩs tɩ wẽntũudbã yelsoalmã ka bõnkãseng yeKirisi soab ning sẽn dɩk yĩng tɩ neb yãnda wãsoab ning Sɩɩgsõng sẽn kɩs a kasetsõngãb puka b meng ne malegsãneb moona b yellã buud toaytoayã sʋkala tẽng zug kaneb tẽb lamela b paama zẽkrela ziiri
Sɩɩgsõng togsa vẽeneg tɩ yaoolem wakate neb kẽer na n basa tẽebo n pʋg belgr sɩɩse la zãmsg zĩndãmb sẽn kõta
La yaa bɛlgdb sẽn yaa zãmb dãmba la b sũbãngrã sẽn wʋm ne kut sẽn moogã goam n na n kɩt tɩ yɩ a woto
B yeta nebã tɩ b da yi kãadem ye la b bas rɩɩb kẽer n da rɩ ye tɩ Wẽnnaam yaool n naan rɩkãens tɩ neb nins sẽn maand sɩda la sẽn mi sɩdã na rɩ ne bark pʋʋsgo
Wẽnnaam sẽn naan bũmb ninsã fãa yaa sõama b sã n dɩtb ne bark pʋʋsgo
Bala bũmb fãa lebgda sõama Wẽnnaam goamã la pʋʋsg yĩngaKiris tʋmtʋmdsõngo
Fo sã n bilg babiisã bõnkãense fo na n yɩɩ a Zeezi Kiris tʋmtʋmdsõng sẽn paam dɩlgr ne tẽeb goamã la ne zãmssõng fo sẽn tũ sõama wã
Zãag f meng ne kibay sẽn ka kẽed ne tẽeb yelle la ne soalem pʋgyãans sẽn tãoodã
Mao ne Wẽnnaam sakre Bala yĩngã modgr yõod yaa bilfu la Wẽnnaam sakr bee yõod ne bũmb fãa A tara vɩɩm ning sẽn be moasã wã kãabgo la vɩɩm ning sẽn watã yĩnga
Yaa gomd sãmbg sẽn ka be a pʋgẽ la sẽn zems tɩ b reega zãnga
Tõnd tʋmdame la d maoodẽ bala tõnd saagr bee ne Wẽnnaam sẽn vɩ la sẽn yaa nebã fãa fãagda la Kiris tẽedbã fãagd n yɩɩda
Fo sẽn tog n sagl nebã tɩ b maane la f zãmsb bũmb ningã la woto
Da sak n maan tɩ ned paoog foom f yãadem yĩng ye Yɩ mamsg neb nins sẽn maand sɩdã yĩnga ne f noor goamã ne f kẽnde ne f nonglem ne f tẽebo ne f sõmblem
Wɩng ne sɛbã kaoreng nebã sʋka la saglgo la zãmsgo hal tɩ m wa
Da bas kũun ning bãngr gomd sẽn togse tɩ kãsemdãmbã tik foom ne b nus n pʋʋs n kõ foomã tɩ yɩ zaalem ye
Maan tʋʋmkãng neere n dɩk f meng n kõa tɩ nebã fãa na yã tɩ fo kẽngda taoore
Mao n gũus f menga la f gũus ne zãmsgã Wɩng ne bõnkãense bala fo sã n maan a woto fo na n fãaga f menga la f fãag neb nins sẽn kelgd foomã
Da leng ninkẽem ne pãng ye sagla wa a yaa f ba Maan kombɩɩsã wa f babiisi
la f maan pʋgyãansã wa f marãmba la ges pʋgsadbã wa f tãopogse ne sõmblem zãngaSagls pʋgkõap yĩnga
Waoog pʋgkõap nins sẽn sɩd yaa pʋgkõapaa
Pʋgkõor sã n tar kamb bɩ yagense bɩ komkãens zãms tɩ reng n zoe b meng yirã rãmb nimbãanega n lebs bãmb bũmb nins b sẽn dag n ges bãmb yell ne wã bala manesemkãng nooma Wẽnnaam
La pʋgkõor ning sẽn yaaa pʋgkõor mengmenga n vɩ a yembre a teegrã fãa bee ne Wẽnnaam n modgd ne bõosg la pʋʋsgo yʋng la wĩntoog fãa
La pʋgkõor ning sẽn vɩ yĩng sũnoog pʋgẽ yaa kũum baa ne a sẽn vɩ wã
Ad bũmb nins fo sẽn tog n wilgb tɩ b maane tɩ rõadg da zĩnd b zut ye
Ned sã n ka get a neb yelle sẽn yɩɩd fãa yaa a zaka rãmba yẽnda basa a tẽebã la a yaa wẽng n yɩɩd ned ning sẽn kaa tẽedã
Pʋgkõor b sẽn tõe n gʋls a yʋʋr pʋgkõapã sebr zug tog n tara yʋʋm sẽn tat pisyoobe la a yɩ rao a yembr tãa paga
tɩ nebã fãa miẽ ta wuba kamba n maan sãambã sãando n pegs ninsõamyã nao wã la a sõng neb nins sẽn be yelpakr pʋgẽ wã la a bao tɩ maan tʋʋmsõng buudã fãa
La f ra sak n gʋls pʋgkõap nins sẽn yaa pʋgbi wã ye Bala b ratmã sã n lak ne Kirisã b rata sɩdba
la rẽ yaa beegr ne bãmba b sẽn sãam b pipi kaoolã yĩnga
Sẽn paase b minimda kʋɩʋʋngo n zãmsd yiy saabo Ka b sẽn ka tʋmdã bal ye b yɩta yelkãnesdba n kẽed goam sẽn ka pakba la b gomd goam b sẽn ka tog n gom ye
Dẽ mam datame tɩ pʋgkõap nins sẽn yaab pʋgpẽbã kuil sɩdb n dog kamba la b zã zagse tɩ b ra wa n kõ bɛyã weer baa a yembr ta gom wẽng ye
Bala kẽer zoe n wẽnemdame n pʋg a Sʋtãana
Tẽed sã n tar pʋgkõor a zakẽ bɩ a ges a yelle tɩ da yɩ tɩlɛ tɩ wẽnd doogã tʋk a zɩɩb ye Woto b na tõog n ges b rãmb sẽn yaa pʋgkõap sɩdsɩdã yelleSagls kãsemdãmb yĩnga
Taoor dãmb nins sẽn get wẽnd doogã tʋʋm yell neerã tog n paama waoogrb n yɩɩda la sẽn yɩɩd fãa yaa neb nins sẽn wɩngd ne koemoonego la ne zãmsgã
Bala Wẽnnaam sebrã yetame tɩDa ning naaf ning sẽn pãbda ki wã noor yʋk yela tʋmtʋmd togda ne a yaoodo
Ned sã n wa n dõd kãsma sã n ka neb a yiib bɩ a tãab kaseto da reeg ye
Neb nins sẽn maand yelwẽnã lengb nebã fãa sʋka tɩ neb a taabã me na zoe rabeem
Mam kota foom Wẽnnaam taoore la a Zeezi Kiris taoore la malegtũusdsã taoore tɩ f tũ nokãens n da tũus nebã wall f bak neb kẽer n na n sõng ye
Da yãg n tigs nebã ne f nus n kẽesb Wẽnnaam tʋʋmdẽ wã ye la f ra naag ned a yelwẽnd maanegẽ ye Fo mengã tall f meng ne sõmblem
Da yũudẽ koom yeynyeyn bal ye Mi n yũ reezẽ rãam bilfu f pʋzabrã ne f yĩnpanoomã sẽn wat wakat wʋsgã yĩnga
Neb kẽer yelwẽn yaa vẽenese baa sẽn deng b sẽn na bʋ b bʋʋdo La ne neb kẽere b yelwẽnã ka pukda sã n ka b bʋʋdã zugẽ ye
Woto me tʋʋmsõamyã pukdame la tʋʋm nins sẽn kab sõama wã me ka tõe n pa n ka puk ye
Bɩ neb nins sẽn be yembd pʋgẽ wã ges b mens zusobendãmbã wa neb sẽn zems ne waoogr fãa tɩ b ra wa n paoog Wẽnnaam yʋʋrã la tẽeb zãmsgã ye
La neb nins zusobendãmb sẽn yaa Kiris tẽedbã b ka tog n paoogb n yetẽ tɩ bãmb yaa babiis ne taab ye B tog n tʋma b yĩng sõama n yɩɩda bala b yaa tẽedbã la ninnongds bãmb sẽn maood tɩ maanb neereWẽnnaam sakreAd bũmb nins fo sẽn tog n zãms nebã la f saglb tɩ b sake
Ned sã n zãmsd nebã bũmb a to la a ka kẽnd wa sẽn zems tõnd Zusoab a Zeezi Kiris gomsõngã la a wa tẽeb zãmsg sẽn zemsd ne Wẽnnaam sakrã
soabkãng pida ne wukmmenga la a ka mi baa fɩ ye A sã n ka wẽed nokoɛɛma la a ka maand zab gombiis poorẽ yaa bãag nea Yaa bõnkãens n wat ne sũkiiri la kawʋmtaaba la kãnegre la tagswẽng neb a taab zutu
tɩ neb nins sɩɩs sẽn kẽ belgr pʋgẽ wã wẽed nokoɛɛm n ka basdẽ ye Bãmb dãmb ka tar sɩd ye la b rɩka Wẽnnaam sakrã tɩ yɩ arzegs baoob sore
Sɩda ned sã n maand sũnoog ne bũmb nins a sẽn tara Wẽnnaam sakrã sɩd yaa paoong sokẽenga
Bala tõnd ka zã baa fɩ n wa tẽng zug ka ye la tõnd ka tõe n zã baa fɩ me n loog ye
Dẽ wã tõnd sã n tar dɩɩb ne futu rẽ na n seka tõndo
Neb nins sẽn baood n lebg arzegs rãmbã lʋɩta makr pʋgẽ la kũusr pʋgẽ datem wʋsg sẽn yaa yalemd la wẽns pʋsẽ la bõnkãens kẽesda ninsaalbã sãoong la meneng pʋgẽ
Bala ligdã nonglem yaa bõnwẽnsã fãa yẽgre La neb kẽer sẽn nong ligd wʋsgã menemame n zãag ne tẽebã la b sɩbga b mens ne tood buud toaytoayaTẽeb zabre
La fo sẽn yaa Wẽnnaam nedã zãag f meng ne bõnkãense la f bao tɩrlem la Wẽnnaam sakre la tẽebo la nonglem la sũmare la sũbʋgsem
Zab tẽeb zabsõngã gãd vɩɩm sẽn kõn sa wã tɩ yaa rẽnda yĩng la Wẽnnaam bool foom la yaa rẽnda yĩng me la fo sẽn kɩs kasetsõngo kaset rãmb wʋsg taoorã
Mam yeta foom Wẽnnaam sẽn kõt bõnvɩɩsã fãa vɩɩmã taoore
tɩ f sak tõodã tɩ rẽgd tosg ra zĩnd ye tɩ rõadg da zĩndi hal tɩ ta tõnd Zusoab a Zeezi Kiris pukrã
Wakat sã n ta sẽn tara barkã n yaa b yembr tãa n so naamã dĩmdãmb Dĩma la zusobendãmb Zusoabã na n puka bõnkãnga
Yaa bãmb bal n ka kiida n vɩ vẽenem ned sẽn ka tõe n ta pʋgẽ Ned nan ka yãnd bãmb ye la ned ka tõe n yãnd bãmb me ye Yaa bãmb n so waoogre la pãng sẽn paad wakat sẽn kõn sa Ãmina
Yeel neb nins sẽn tar arzegs dũnikãngã pʋgẽ wã tɩ b ra maan wilgmmenga la b da rɩk b teegrã n teeg arzegs b sẽn ka tar a hakɩɩk ye Bɩ b teeg Wẽnnaam tɩ b kõta bũmb fãa tɩ seke tɩ tõnd tõe n tall n maan sũnoog ne
Bɩ b maan neere la bɩ b yɩ neb sẽn maand tʋʋmsõamy wʋsgo la b yɩ neb sẽn kõte la sẽn nong n pʋɩ b sẽn tarã ne neb a taaba
Woto bãmb na n bĩnga paoong wakat sẽn watã yĩnga wa yẽbgr sẽn tar pãnga tɩ b tõe n paam vɩɩm hakɩɩkã tɩ yɩ b pʋɩɩre
Tɩmote tall bũmb nins sẽn bĩng fo pʋgẽ wã la f mao n zãag f meng ne gomvɩɩd sẽn ka kẽed ne Wẽnnaam yell ye Zãag ne nokoɛɛma la ne zĩrẽbãngre
Neb kẽer sẽn dɩk bõnkãens tɩ yɩ b tʋʋmdã ka tõog n ta zĩig ning b sẽn da tog n ta tẽebã wɛɛngẽ wã yeBɩ barkã zĩnd ne yãmb fãaTƖMOTE YIIBẼSEBRE
Maam a Poll sẽn yaa a Zeezi Kiris tẽntʋmda Wẽnnaam daab yĩnga sẽn zemsd ne vɩɩm kãabg ning sẽn be a Zeezi Kiris pʋgẽ wã
n gʋlsd m binongr a Tɩmote Bɩ barka la nimbãanzoeere la laafɩ sẽn yit ba a Wẽnnaam la tõnd Zusoab a Zeezi Kiris nengẽ wã zĩnd ne foomA Poll kɩta kaset ne raoodo
Mam pʋʋsda Wẽnnaam ning mam yaabrãmbã sẽn dag n sakdã la mam me sẽn sakd ne sũur kaset sẽn yaa yɩlemdã barka La mam ka basd tɩ pʋd fo yell m pʋʋsg pʋgẽ wĩntoog ne yʋng ye
Bala mam ket n tẽra fo nintãmã la mam data ne m sũur fãa n leb n yãndfo tɩ m sũurã tõe n pid ne sũnoogo
Mam ket n tẽra tẽeb ning fo sẽn tara sẽn ka kalem ne zãmbã yelle Tẽkãng dag n zĩnda ne f yaab a Loyiisi la ne f ma a Eniisi la mam mii m sũurẽ ta bee ne foom me
Rẽ n kɩt tɩ mam sagend foom tɩ f yãdg Wẽnnaam kũunã fo sẽn deeg ne mam nustikrã bugum
Bala ka rabeem Sɩɩg la Wẽnnaam kõ tõnd ye la yaa pãnga la nonglem la yam Sɩɩga
Da zoe yãnd ne Zusoabã kaset fo sẽn tog n kɩsã ye la f ra zoe yãnd mam yĩnga mam sẽn be bibees roogẽ bãmb yĩngã yĩng ye Ayo Naag maam n nams koenoogã yĩnga Wẽnnaam pãngã sõngr yĩnga
Yaa bãmb n fãag tõndo la b bool tõnd boolsõngo La ka tõnd tʋʋm yĩng ye yaa bãmb mengã tʋlsem la bark ning b sẽn maan tõnd a Zeezi Kiris pʋgẽ hal sẽn deng wakat sẽn ka sɩngrã wakatã yĩnga
Barkkãng lebga vẽeneg moasã ne tõnd fãagd a Zeezi Kiris pukrã Bãmb kɩtame tɩ kũum pãng sa la b kɩt tɩ vɩɩm la yĩng sẽn ka kiidã yell yɩ vẽenega koenoogã maasem yĩnga
Wẽnnaam yãka maam tɩ m yɩ koenokãng moaanda a tẽntʋmda a karensaamba
Mam sakda namsg koenoogã yĩnga la yãnd ka tar maam ye Bala mam mii m sẽn tẽ a soabã la mam mii m sũur pʋgẽ tɩ b tara pãng tɩ gũ bũmb ning bãmb sẽn ning mam nugẽ wã hal tɩ dakãng ta
Gomsõamy nins fo sẽn deeg mam nengẽ wã tall rẽ tɩ yɩ mamsg fo yĩnga tẽeb pʋgẽ la nonglem sẽn be a Zeezi Kiris pʋgẽ wã me pʋgẽ
Bũmb ning sẽn be fo pʋgẽ wã talla Sɩɩgsõng sẽn vɩ tõnd pʋgẽ wã maasem yĩnga
Fo miime tɩ neb nins fãa sẽn be Aazi wã basa maam A Fizɛll ne a Hɛrmozɛn bee bãmb sʋka
Bɩ Zusoabã sudg a Onezifoor zaka rãmb barka Bala a belsa maam naoor wʋsgo la mam bãensã yãnd ka talla ye
A pʋs n baoo maam ne a sũur fãa a sẽn wa Rommã hal n yãnd maam
Bɩ Zusoabã kɩt ta paam bãmb nimbãanzoeer dakãngaa Fo mii sõngr ninga fãa a sẽn sõng maam Efɛɛsã n yɩɩd neb a taabã sẽn mi
Dẽ m biiga keng f meng bark ning sẽn be a Zeezi Kiris pʋgẽ wã pʋgẽ
Bũmb nins fo sẽn wʋm mam noorẽ kaset dãmb wʋsg taoorã togsb neb nins sẽn maand sɩda la sẽn tõe n zãms neb a taabã
Naag maam n nams wa a Zeezi Kiris tãbbisõngo
Sodaag ka kẽesd a toog ninzaals vɩɩm yɛl pʋgẽ a sã n dat tɩ ned ning sẽn dɩka yẽnda sodaarã sũur yɩ noog nea ye
La reemdɛɛmd ka paamd tõogr maanfo a sã n ka tũ reemã soay fãa n deem ye
Kakoaad ning sẽn namsd a yĩng n tʋmdẽ wã n tog n yɩ pipi n yãgs a koodã biisi
Wʋm m sẽn yetã võore Bala Zusoabã na n weka fo yamã ne bũmb fãa
Tẽeg a Zeezi Kiris yelle bãmb vʋʋgame n bas kũum Bãmb yaa a Davɩɩd yagenga wa koenoogã sẽn yeelã
Yaa koenokãng yĩng la mam namsda hal tɩ b sẽb maam wa tʋʋmwẽns maanda La b ka sẽb Wẽnnaam goamã ye
Rẽ n kɩt tɩ mam sakd bũmba fãa nintũusdsã yĩnga tɩ bãmb me tõe n paam fãagr ning sẽn be a Zeezi Kiris pʋgẽ la m paam ziir sẽn kõn sa
Gomkãngã yaa sɩdaTõnd sã n ki ne bãmbatõnd na n vɩɩmda ne bãmb me
Tõnd sã n nang pãngatõnd na n dɩɩ naam ne bãmbaTõnd sã n yeel tɩ d ka mi bãmbabãmb me na yeel tɩ b ka mi tõnd ye
Tõnd sã n ka maand sɩdabãmb yẽ paada sɩdã pʋgẽBala bãmb ka tõe n yeelen leb n kɩɩs tɩ b ka yeel yeTʋmtʋmd sẽn tat a Zusoab yam
Ad bũmb nins fo sẽn tog n tẽeg nebã n togsb Wẽnnaam taoor tɩ b gũus n lak ne nokoɛɛm gombiis poorẽ ta ka yõod baa bilf ye B sẽn wat ne bũmb ninsi yaa neb nins sẽn kelgdã sãoongo
Nang pãng n yals Wẽnnaam taoor wa ned sẽn bɩ tʋmtʋmd sẽn kõn sulg a zug ne yãnd ye Yɩ ned sẽn togsd sɩd koɛɛgã ne tɩrlem
Lak ne gomvɩɩd sẽn ka kẽed ne wẽntũudmã yɛlã bala neb nins sẽn gomd gomkãensã na n kell n kẽeda wẽngã pʋgẽ n paasdẽ
Bãmb goamã na n dɩɩ wa solenkẽega A Imene ne a Filɛt bee bãmb dãmb sʋka
Bãmb bʋdg n basa sɩdã n yetẽ tɩ kũum vʋʋgrã zoe n loogame la b leebda neb kẽer tẽebo
Baoosgo yẽbgkãenkãe ning Wẽnnaam sẽn yẽbgã yasame la gomd ning sẽn pʋgdã ningala bãndeZusoabã mii neb nins sẽn yaa bãmb dẽndãla ned ning fãa sẽn pʋt Zusoabã yʋʋrtog n basa katɩrlem
Yikãseng pʋgẽ ka sãnem bɩ wanzuri lagd bal n be ye Kẽer me bee be n yaa ne raado wall ne tãndo Teed kẽer tʋʋm bee waoogre la kẽer me tʋʋmd yaa rẽgdo
Woto ned sã n yɩlgd a meng n yiisd rẽgkãensã a na n yɩɩ laoko a tʋʋm sẽn be waoogre laok sẽn welg toore n be yõod a soaalã yĩnga la sẽn tõe n tall n maan tʋʋmsõng buud fãa
Zãag ne yãadem datem wẽnsã la f bao tɩrlem la tẽebo la nonglem la laafɩ ne neb nins sẽn pʋʋsd Zusoabã ne sũy sẽn yaa yɩlma
Zãgs nokoɛɛm sẽn yaa yalemdo la sẽn ka yõodã fo sẽn mi tɩ b wata ne zabã yĩnga
Wẽnnaam tʋmtʋmd yaool n ka tog ne zab ye a tog n tara nonglem nebã fãa yĩnga la a tar zãmsg ne zɩɩb tʋkr kũuni
A tog n demsa nokoeemwẽedbã ne sũbʋgsem n maand tẽeb tɩ Wẽnnaam na n kɩtame tɩ b paam sũlebgre n tõog n bãng sɩdã
tɩ b leb n paam yamsõngo la b tõog n yi sʋtãanãa kũusa sẽn yõg bãmb tɩ b saka wã pʋgẽ
Bãng tɩ yaoolem wakate tood na n zĩndame
Bala nebã na n yɩɩ beedrãmba ligdnoangdba yʋbaoodba wilgmmens rãmba wẽnpaoogdba barãmb kɩɩsdba zɩbeoogrãmba neb toog sẽn ka be ne sõmblem
sẽn ka mi nimbãanzoeere nenkegems rãmba tẽnkãnnebã sẽn ka tar yõkmmenga ninwẽnse ninsõamyã bɛɛba
zãmb rãmba sũtʋʋls rãmba tɩ wukmmeng leo b ninã tɩ b nong b sũnoogã n yɩɩd b sẽn nong Wẽnnaamã
B na n maanda wa b sakda Wẽnnaam la b yaool n na n kɩɩsa sakrã pãnga Zãag f meng ne ninbãmbã
Kẽer bãmb sʋk kẽeda rotẽ n belgd pagb sẽn pid ne yelwẽna la ratem toaytoay sẽn tar n lengdẽ
tɩ b zãmsd wakat fãa la b zɩ n tõog n bãng sɩdã ye
Wa a Zanɛs ne a Zãmbrɛs sẽn kɩɩs a Moyiisã ninkãensã kɩɩsda sɩdã me a woto Bãmb yaa nebã b tagsg sẽn sãame la b tẽebã ka yalsd makr wakat ye
La b ka na n leb n kẽng taoor ye Bala nebã fãa na n yãnda b yalemdã wa b sẽn yã daop a yiibã rẽndãYaoolem bũmb a Poll sẽn yeel a Tɩmote ta maane
Ne foom fo yãnda bũmb nins mam sẽn zãms nebã mam yelmanesem mam yamyãkre mam tẽebo mam sũmare mam nonglem mam modgre
neb sẽn nams maam mam namsgo Nams bõe buud la b ka nams maam Ãntiyoose la Likoniyom la Listri Bõe wẽng la b ka maan maam La Zusoabã yolsa maam ne b fãa
Neb nins fãa sẽn dat n vɩɩmd tẽeb vɩsõng Kiris pʋgẽ wã neb na namsba
La ninwẽnsã ne bɛlgdbã na n kell n kẽeda wẽngã pʋgẽ n paasdẽ Bãmb mensã yaa neb sẽn meneme la b menesda neb a taab me
Foom kell n gãd bũmb ning fo sẽn zãmse fo sẽn tẽed a soabã Fo mii f sẽn zãms bõnkãng ned ning nengẽ
Hal f yãadem wakate fo bãnga Wẽnnaam sebrã B tõe n kõo foom yam tɩ f tõog n paam fãagre fo sẽn tẽed a Zeezi Kirisã
Wẽnnaam n kɩt tɩ b gʋls gʋlssõamyã fãa la b bee yõod zãmsg yĩnga tɩ kɩt tɩ ned bãng a kongre tɩ rems neda tɩ wub ned tɩrlem pʋgẽ
tɩ Wẽnnaam ned tõe n paam manegr la seglg tɩ maan tʋʋmsõamy buud fãa
Mam yeta foom Wẽnnaam taoore la a Zeezi Kiris sẽn na n kao ninvɩɩs la kũum bʋʋdã taoore la bãmb waoongã ne b rĩungã yʋʋr yĩnga
tɩ f moon koɛɛgã tɩ f wɩng ne togsg wakat fãa sã n yaa a togsg wakat wall ka a wakate Mao tɩ nebã reeg tɩ gomdã yaa sɩda Leng la f sagl ne sũmare la zãmsgo
Bala wakat n wat tɩ nebã ka na n leb n dat n wʋm sɩd koɛɛgã ye La bãmb mensã yĩns ratem yĩnga la kelgr yamleoog sẽn tarbã yĩnga b na n tigsa karensaamdãmb wʋsgo
B na n yẽda b tʋbã ne sɩdã kelgre la b yokb ne soalmã kelgre
La foom gũus f meng ne bũmb fãa Sak namsgo Maan koenoogã mooneg tʋʋmde Maan f tʋʋmdã neere
Bala mam zoe n lebga wa koom b sẽn na n basea la mam loogr wakat kolgame
Mam zaba zabsõngo mam zoee zoeesã n taase mam talla tẽebo
Moasã Wẽnnaam bĩnga tɩrlem maanfã mam yĩnga Zusoabã sẽn yaa bʋkaood tɩrgã na n kõala maam dakãngãb La ka maam bal la b na n kõ ye yaa neb nins fãa sẽn na nong bãmb pukrãKoɛɛg a Tɩmote yĩnga
Nang pãng n wa mam nengẽ taotao
Bala a Demaas basa maam n looge a sẽn nong moasã dũni wã yĩnga A kẽnga Tesaloniki A Kersãns kẽnga Galasi ta Tit kẽng Dalmasi
Yaa a Luk a yembr tãa bal n be ne maam Peeg a Mark n wa ne bala a bee yõod ne maam m tʋʋmdã pʋgẽ
Mam tʋma a Tisik Efɛɛse
Fo sã n wa watẽ bɩ f zã m fubedrã m sẽn bas Torwaasã a Karpuus yirã ne sɛba n wa la sẽn yɩɩd fãa yaa gãnnomdsã
Yõak a Alegsãndr maana maam wẽng wʋsgo Zusoabã na n lebsala a tʋʋm yaoodo
Fo me gũus nea ta kɩɩsa tõnd goamã ne a pãng fãa
Mam sẽn yals bʋʋdã zĩigẽ pipi wã ned baa a yembr ka zĩnd ne maam ye b fãa loog n basa maam Bɩ Wẽnnaam da geelg b sẽn maanã ye
Yaa Zusoabã n zĩnd ne maam n kõm pãnga tɩ mam togs koɛɛgã zãnga tɩ buzẽmsã wʋme La b fãaga maam gɩgemdã noorẽ
Zusoabã na n yolsa maam ne tʋʋmwẽng fãa la b na n fãaga maam n kẽes b soolmẽ Bãmb n so ziir wakat sẽn ka sɛta ÃminaYaoolem pʋʋsem
Pʋʋs a Akilaas ne a pag a Piriska la a Onezifoor zaka rãmba
A Erast paa Korẽnte la mam basa a Torfim Mile ta ya bãada
Mao n wa sẽn deng waoodã wẽnde A Ebuloos ne a Pudẽnse la a Linuus ne a Koloodya la babiisã fãa pʋʋsda foom
Bɩ Zusoabã zĩnd ne foom Bɩ Wẽnnaam barkã zĩnd yãmb zutuA TITSEBRE
Maam a Poll sẽn yaa Wẽnnaam tʋmtʋmda la a Zeezi Kiris tẽntʋmd sẽn na paas Wẽnnaam nintũusdsã tẽebo la kɩt tɩ b bãng sɩd sẽn wat ne
wẽntũudum n paam tẽeb pidsg gũudum ne vɩɩm sẽn kõn sa wã Wẽnnaam sẽn yaa sɩd soabã sẽn dag n kãab hal tɩ dũni nan ka naana
La wakat sẽn ta b puka b koɛɛgã koemooneg ninga bãmb sẽn kõ maana pʋgẽ wa sẽn zems noor ninga tõnd fãagd a Wẽnnaam sẽn kõ wã
Maam n tʋmd sebkãnga a Tit sẽn yaa mam meng biig tẽeb pʋgẽ wã tẽeb ning sẽn yaa tõnd fãa rẽndã nengẽ bɩ f paam bark la laafɩ sẽn yit tõnd ba a Wẽnnaam la d fãagd a Zeezi Kiris nengẽKãsemdãmb yãkre
Mam basa foom Kɛrɛt tẽng tɩ f maneg bũmb ning sẽn ket n tog n manegã la f maan wa mam sẽn dag n wilg foom tɩ f yãk wẽnddot kãsemdãmb tẽng fãa pʋgẽ wã
Bãmb tog n yɩɩ neb sẽn ka tar yelle la sẽn tar pag a yembr bala la sẽn tar kamb sẽn yaa tẽedbã n ka maand tʋʋm dẽgdo n yaa komsakdse
Sɩd me togame tɩ karensaamb sẽn yaa Wẽnnaam tʋʋma yelgɛtã yɩ ned sẽn ka tar yell ye karensaamb ka tog n yɩ tɩtaneda la sũur sẽn yikd taotao ye a ka tog n yɩ rãyũuda a ka tog n yɩ zabzabda la ned sẽn baood paoong ne zãmb ye
Yẽnda tog n yɩɩ ned sẽn maand sãamba sãando la a yɩ maanneer zoa la a yɩ ned sẽn tagsd sõama la a ya nintɩrga la pʋpeelem soaba la tõogmmeng soaba
Yẽnda tog n gãda sɩd koɛɛgã kãenkãe wa b sẽn dag zãmsa toto wã tɩ yẽnda tõe n sagl neb a taabã wa sẽn zems tõsõamyã la a tõog kɩɩsdbã
Sɩd me neb wʋsg n be n yaa kɩɩsdba la gomvɩɩdrãmba ne bɛlgdba sẽn yɩɩd fãa yaa tɩ yaa zũnsã sʋk la b be
F tog n kɩtame tɩ b sĩndi Bãmb lubda zags zãnga n zãmsd nebã bũmb sẽn ka zems ye n baood paoong ne zãmbo
Kɛrɛtdãmbã ned a yembr sẽn yaa bãmb meng norɛɛs dag n yeelame yaa Wakat fãa Kɛrɛt nebã yaa zĩrẽberãmbã pʋtorãmba yãobeneb sẽn yaa kʋɩɩmba
Kasetkãnga yaa sɩda rẽ wã yĩnga bɩ f lengb ne
pãnga tɩ b paam tẽeb sẽn yaa sõama tɩ b ra wa tũ Zʋɩfrãmbã soalmã la ninsaalbã tõodã sẽn basd sɩdã ye
Bũmba fãa yaa yɩlemd ne neb nins sẽn yaa yɩlma La neb nins sẽn maand yelwẽna la sẽn ka Kiris tẽedbã baa fʋɩ ka yɩlemd ne bãmb ye Bãmb yamã ne b sũbãngrã rẽgmame
B yetame tɩ b mii Wẽnnaam la b kɩɩsda Wẽnnaam ne b mensã tʋʋmã bãmb yaa wẽns tɩ looge la kɩɩsdba la neb sẽn ka tol n tõe n maan tʋʋm sõng ye
La foom zãms nebã bũmb nins sẽn zems ne tẽebã yẽbg sõngã
Zãms ninkẽembã tɩ b yɩ yõkmmensrãmba la b yɩ neb sẽn tar waoogre la b yɩ mimmensrãmba la b yɩ sõama tẽebã pʋga la nonglem pʋga la b yɩ sũmaasemdãmba
Wilg pʋgyãansã me tɩ b tog n paama yelmanesem sẽn yaa sõama tɩ b ka tog n yɩ ninsãbsdba wall rãyũudb ye Bãmb tog n kõo
sagl sõamyã sẽn na yɩl n zãms pʋgbi wã tɩ b
nong b sɩdba ne b kambã la b yɩ mimnems rãmba la neb sẽn ka maand rẽgd ye la b ges b zags yell neere la b yɩ pʋgsõamyã sẽn sakd b sɩdba tɩ Wẽnnaam koɛɛgã ra paam tʋʋsg ye
Sagl kombɩɩsã tɩ b yɩ mimnemsrãmb bũmba fãa pʋgẽ
La fo mengã yɩ mamsg ne tʋʋmsõamyã maanego la f zãms nebã ne koɛɛg sẽn yaa sɩda la sẽn zems reegre
La f gom gomtɩrs b sẽn kõn tõog n dõdf ye tɩ yãnd na yõk ninkɩɩsdbã la tɩ b kõn paam bõnwẽng tõnd zug n gom ye
Sagl yembsã tɩ b sak b zusobendãmba bũmb fãa pʋgẽ n maan sẽn noomba la b ra yɩ kɩɩsdb ye
la b ra zuk bũmb ye la b maan pʋpeelem sõama wakat fãa ta tõe n kɩt tɩ Wẽnnaam sẽn yaa tõnd fãagdã koɛɛgã paam waoogr bũmb fãa pʋgẽ
Wẽnnaam puka b barkã bark ning sẽn wat ne fãagr ninsaalbã fãa yĩngã
A zãmsda tõnd tɩ d bas wẽnkɩɩsgo la dũniyã ratem wẽnsã la d vɩɩmd zamaankãnga pʋgẽ ne gũusmmenga la tɩrlem la d sak Wẽnnaam
n gũud tõnd Wẽnnaam sẽn yaa kãseng la fãagdã a Zeezi Kiris pukrã sẽn wat ne sũnoogã ziirã
A Zeezi Kiris kõo b meng tõnd yĩnga tɩ fãag tõnd ne yelwẽn fãa n kɩt tɩ tõnd lebg bãmb neb b sẽn yɩlge la sẽn wɩngd ne tʋʋmsõamyã maanego
Fo sẽn tog n maan la a woto sagl nebã la f lengb ne noore Da sak tɩ ned paoogf ye
Tẽegb tɩ b sak soolem taoor dãmba ne pãnsoaadbã tɩ b yɩ sakdba la b sak n maan tʋʋmsõama fãa
Tɩ b ra gom ned wẽng ye tɩ b ra yɩ zab zabdb ye la b yɩ neb sẽn baood laafɩ sẽn nong nebã n maand sũbʋgsem ne nebã fãa
Bala pĩnda tõnd me rag n yaa yalemba la ninkɩɩsdba la neb sẽn bʋdge la ratem wẽns buud toaytoay la sũnoyood n dag n so tõndo Tõnd dag n vɩɩ pʋtoog la sũkĩir pʋga tõnd dag n kisa neb a taaba tɩ bãmb me kis tõndo
La tõnd fãagd a Wẽnnaam sõmblmã la b nonglem nebã fãa yĩngã sẽn puki
bãmb fãaga tõndo la ka tõnd sẽn tʋm tʋʋmtɩrs yĩng ye la yaa bãmb mengã nimbãanzoeer yĩng la b fãag tõndo bãmb soo tõnd ne soob sẽn palemda tɩ Sɩɩgsõng tũnug rẽnda n kõ tõnd rogem paalga la vɩpaalga
Yaa Sɩɩgsõng ninga Wẽnnaam sẽn tũnug tõnd fãagd a Zeezi Kiris n sika tõnd zug wʋsgã
tɩ ne bãmb barkã b sã n kɩt tɩ tõnd lebg tɩrse bɩ tõnd lebg pʋɩtntaas ne vɩɩm sẽn kõn sa wã tõnd sẽn gũudã
Gomkãnga yaa sɩda la mam datame tɩ fo togsa nebã tɩ neb nins sẽn tẽ Wẽnnaamã na wɩng ne tʋʋmsõama maanego Yõwã n be neere la a tar yõod ne ninsaalba
Lak ne yalem goamã la rot rɩkre la kawʋmdtaaba la nokoɛɛma tõog poorẽ Bala b ka tar yõodo la b yaa gom vɩɩdo
Ned ning sẽn wat ne welgr sã n paam keoogr vugri la naoor a yiibu n ka sak bɩ f lak f meng nea
Tɩ fo miime tɩ ned a woto basa sosõngã n dɩk sowẽngã n maand yelwẽna la a mongda a meng bʋʋmKoɛɛg a Tit yĩnga
Mam sã n wa n tʋm a Artemaas bɩ a Tisik fo nengẽ bɩ f nang pãng n wa paam maan Nikopoli tẽnga bala mam yãka yam n na n zĩnd be waooda wẽnde
Ges tõmit a Zenaas ne a Apoloos sotoakã yelle tɩ bũmb da wa n paoogb ye
Tõnd nebã me tog n zãmsame tɩ maan tʋʋmsõamyã n tõog n sõng ne yɛl sẽn dat manegr taotao tɩ bãmb da yɩ neb sẽn ka wat ne baa fɩ yeBark ningri
Neb nins fãa sẽn be ne maamã pʋʋsda foom Pʋʋs neb nins sẽn be tẽebã pʋgẽ n nong tõndãBɩ Wẽnnaam barkã zĩnd ne yãmb fãaEBRERÃMBÃSEBRE
Maam a Poll sẽn yaa bibɛɛg a Zeezi Kiris yĩnga ne d babiig a Tɩmote n tʋmd sebkãngã tõnd zonongr la
d tʋmdntaag a Fɩlmo nengẽ ne d babipoak a Apiya la tõnd sodataag a Arsɩp ne a Zeezi tẽedbã sẽn tigimd fo zakẽ wã
Bɩ tõnd ba a Wẽnnaam la Zusoab a Zeezi Kiris sik b bark la b laafɩ yãmb zutuA Fɩlmo nonglem ne a tẽebo
Mam pʋʋsda m Wẽnnaamã bark daar fãa n tẽegd
fo yell m pʋʋsgã pʋga Bala mam wʋmda b sẽn gomd fo sẽn tar nonglem ning Wẽnnaam nebã fãa yĩngã la fo sẽn tẽed Zusoab a Zeezi wã
Mam kota Wẽnnaam tɩ fo sẽn lagem tõnd n tar tẽeb ningã na kɩt tɩ nebã bãng bõnsõama nins fãa sẽn maand tõnd sʋk a Zeezi Kiris yĩnga
Babiiga mam paama sũnokãsenga ne belsgo fo nonglmã yĩnga bala fo yĩnga Wẽnnaam nebã sũy paama belsgoA Poll yõkda sɛɛg a Onezɩm yĩnga
Yaa woto yĩnga baa mam sẽn tar lohorem wʋsg Kiris pʋgẽ tɩ gʋls n wilg foom f sẽn tog n maana
mam nong n yõka foom sɛɛg ne nonglem n yɩɩda Yaa maam a Polle ninkẽem a Polle la sẽn paas moasã mam bee bibees roog a Zeezi Kiris yĩnga
Mam kota foom m biig a Onezɩm yĩnga mam sẽn dog m balgr pʋgẽ wã
Pĩnda yẽnda ra ka tar yõod ne foom ye la moasã yẽnda na n talla yõod ne foom wala a sẽn tar yõod ne maamã
Mam lebs n tʋmdala fo nengẽ yẽnda wẽnda wa mam meng bala
Mam da nongẽ lame n kɩt ta pa ne maam n deeg fo zĩigẽ n sõng maam mam sẽn be bibees roog moasã koenoogã yĩngã
La mam da ka rat n maan baa fʋɩ tɩ ka tũ ne fo noor ye Tɩ fo yelsõmda ra yɩ ne modgr ye la a na n yɩɩ ne yamleoogo
Tõe ta Onezɩm sẽn loog n bas foom wakat bilf yĩnga yaa sẽn na n yɩl tɩ f leb n deega wakat fãa yĩnga
La ka tɩ reega wala yamb ye la yaa reegr sẽn yaa neer n yɩɩd yamba reeg yẽnda wa babinongre Yẽnda yaa mam babinongre la a leb n yaa fo babinongr n yɩɩda Sã n yaa yĩnga pʋga wala sã n yaa Zusoaba tũudum pʋga
Dẽ wã fo sã n get maam wa f zoa bɩ f reeg a Onezɩm wa fo sẽn deegd mam mengã
La yẽnda sã n da beega foom wala a sã n tara fo samde bɩ f geelg yõwã wa mam dẽnda
Mam a Poll n gʋlsd gomkãnga ne mam menga nug tɩ m na n yaof lame La mam ka na n yeel foom tɩ fo tara samde la fo menga yaa maam n so ye
Nyẽe m babiiga bɩ f maan yelsõmkãngã Zusoabã yĩng n kõ maam bels mam sũur Kiris tũudmã pʋgẽ
Yaa mam sẽn mi tɩ fo na n sakame wã yĩng la mam sẽn gʋlsd foomã n miẽ tɩ f na n sak n maaname tɩ yɩɩd mam sẽn kotfã
La f kell n segl gãag zĩig mam yĩnga bala yãmb pʋʋsgã yĩnga mam tara tẽeb tɩ b na n basa maam n kõ yãmbaYaoolem pʋʋsem
A Epafras sẽn be bibees roog pʋg ne maam a Zeezi Kiris yĩnga pʋʋsda foom
la a Mark ne a Aristark la a Demaas la a Luk sẽn yaa mam tʋmdntaasã me pʋʋsda foom
Bɩ tõnd Zusoab a Zeezi Kiris barkã soog yãmb sũyãA ZAKSEBRE
Wẽnnaam sẽn da tall bãmb norɛɛsdbã n pĩnd n gom naoor wʋsg ne tõnd yaabrãmbã ne manesem buud wʋsgã
wakatkãngã sẽn yaa yaoolem dayã bãmb tũnuga b Biriblã n gom ne tõndo Wẽnnaam kɩtame tɩ b soog bũmb fãa la yaa b Biriblã la Wẽnnaam tall n naan dũni fãa
Biriblkãng sẽn yaa b ba wã ziir yãgbã la b ba wã yalẽ pukrã n zãad bũmbã fãa ne b gomd sẽn tar pãngã Bãmb sẽn yɩlg nebã n yiis b yelwẽnã n sa b zĩnda naab a Wẽnd dɩtg hal saasẽ
Bãmb yɩɩda malegsã hal zĩig sẽn zãra la rẽ kɩtame tɩ b paam yʋʋr sẽn yaa toor fasɩ ne malegsã rẽndaA Zeezi yɩɩda malegsã
Sɩd me malɛɛk bʋg la Wẽnnaam yeel baa vugr tɩFo yaa mam biribla yaa maam n dog foom dũndãWall b yeel me tɩMam na n yɩɩ yẽnda ba la yẽnda na n yɩɩ mam biiga
La bãmb sẽn na n wa ne b Biribl kãsengã tẽng zugã b yeelame yaaBɩ Wẽnnaam malegsã fãa waooga
La b goma malegsã yell n yeel yaaB kɩtame tɩ b malegsã yɩ sobdotɩ b tʋmtʋmdbã yɩ bugvɩlemse
La bãmb yeela b Biriblã yaaWẽnnaam fo naam geer paada wakat sẽn kõn sala fo naam dasaarã yaa tɩrlem dasaare
Fo nonga tɩrlem la f kisga wẽngaWẽnnaam yaa rẽndã n kɩttɩ f Wẽnnaamã kõ foom sũnoogola b bas f tũudntaasã
Wẽnnaam leb n yeelame yaaZusoaba yãmba yãmb yẽbga tẽngãhal sɩngr wẽndẽ la yaa yãmb nusã n maan saasã
B fãa na n sãamame la yãmbayãmb paada y zĩigẽB fãa na n kʋdga wa futu
Yãmb na n põdla wa kobrela b na n tegsbla wa futuLa yãmba yãmb na n ket n yaay sẽn yaa bũmb ningãla yãmb yʋʋm ka na n tall tɛk ye
La malɛɛkbʋg la Wẽnnaam yeel baa vugr tɩZĩnd mam dɩtgo hal tɩ m wa kɩttɩ f bɛɛbã lebg f nao roagendega
Dẽ yĩnga malegsã fãa ka sɩɩs sẽn tʋmd Wẽnnaam yĩnga tɩ Wẽnnaam mi n tʋmb tɩ b tɩ maan tʋʋmd n sõng neb nins sẽn tog n deeg fãagrã tɩ yɩ b pʋɩɩrã la
Rẽndã n kɩt tɩ tõnd tog n tags bũmb ning d sẽn wʋmã yell neer n yɩɩda tɩ d da wa bʋdg ye
Bala sã n yaa tɩ gomd ning malegsã sẽn yeelã maana a tʋʋmde la beegr fãa ne kɩɩsg fãa sã n paama sɩbgr wa sẽn zemse
tõnd na n yɩ a wãn n põse tõnd sã n maan yaalyaal n ka ges fãagr sẽn yaa kãseng a woto wã yelle Zusoabã meng n deng n gom fãagkãng yell a sɩngrã wakate tɩ neb nins sẽn wʋm fãagrã yellã wilg tõnd ta yaa sɩda
Bala Wẽnnaam mengã maana bãnã la bõnyɛɛsdse la bõnbãn toaytoaya la ne koees Sɩɩgsõng sẽn kõt wa Wẽnnaam sẽn datã n wilg tɩ sẽn gomdbã kaset yaa sɩda
Bala ka malegsã la Wẽnnaam kõ dũni ning sẽn wat tɩ tõnd gomd a yellã tɩ b soog ye
La zĩig a yembre ned n kɩs kaset n yeeleNinsaal yaa bõe tɩ yãmb tẽr a yelleLa ninsaal biig yaa bõetɩ yãmb get a yelle
Wakat bilf yĩnga yãmbkɩtame ta ka ta malegsã yela y kõala ziir la waoogren kɩt ta soog bũmb nins yãmb nusã sẽn naanã
Yãmb kɩtame tɩ bũmbã fãa sakdaWẽnnaam sẽn kɩt tɩ bũmbã fãa sakda wã Wẽnnaam ka bas bũmb baa a yembr ta ka sakd ninsaal ye Baoosgo moasmoasã wã tõnd ka ne tɩ bũmbã fãa sakda bãmb ye
A Zeezi soab ning Wẽnnaam sẽn kɩt tɩ wakat bilf pʋgẽ b ka ta malegsã tõnd geta bãmb ne yamleoogo bãmb sẽn paam ziir la waoogre kũum ning b sẽn nams n ki wã yĩnga Woto Wẽnnaam nimbãanzoeerã yĩnga a Zeezi lemba kũum tõnd fãa sõngr yĩnga
Sɩd me a taa Soab ning sẽn naana bũmb fãa n kɩt tɩ b beẽ b meng yĩnga Soab ning sẽn talla komdibli wʋsg n wa n kẽes ziir pʋgẽ wã yam tɩ kɩt ta Zeezi sẽn waa ne nebã fãagrã tũnug namsg n paam zemsg zãnga
Bala soab ning sẽn maneg nebã tɩ b yɩ sõama wã la b rãmb nins b sẽn maneg tɩ b lebg sõama wã yaa ba a yembre Rẽndã n kɩt tɩ yãnd ka tar a Zeezi tɩ bool bãmb tɩ b babiis
wakat ning b sẽn yeel tɩMam na n togsa m babiisã yãmb yʋʋrãmam na n pẽga yãmbnebã sẽn tigmã sʋka
B leb n yeelame yaaMam na n maana yard ne Wẽnnaamn leb n paaseAd maam ne kamb ninsWẽnnaam sẽn kõ maamã
Woto yĩnga kambã sẽn yaa zɩɩm a ye la neong a ye ne b ba wã yĩnga woto me a Zeezi me yaa a woto sẽn na yɩlg tɩ ne bãmb kũumã bɩ b sãam soab ning sẽn da tara pãng tɩ kʋ wã sẽn dat n togs tɩ sʋtãanã
la b yols b rãmb sẽn dag n be yembd pʋgẽ b vɩɩmã tɛka b sẽn zoet kũumã yĩngã
Bala vẽeneg fasɩ wã ka malegsã la bãmb sõngd ye la yaa a Abrahaam yagensã la bãmb sõngda
Rẽnda n kɩt tɩ bãmb da tog n wẽneg b babiisã bũmb fãa pʋgẽ n tõog n lebg maankʋʋd kãsem sẽn pid ne nimbãanzoeere la sẽn maand sɩd ne Wẽnnaam tʋʋmdã n tõog n yiis nebã yelwẽnã
Bala bãmb mengã sẽn nams wakat ning b sẽn paam makrã bãmb tõe n sõnga neb nins sẽn paamd makrã
Yaa woto yĩnga m babiis sẽn welg toor Wẽnnaam yĩnga la sẽn naag n paam Wẽnnaam boolgã bɩ y ges a Zeezi sẽn yaa maankʋʋd kãsem Wẽnnaam sẽn tʋme tõnd tẽebã tʋʋm pʋgẽ wã
Bãmb maana sɩd ne a soab ning sẽn yãk bãmbã wa a Moyiis sẽn maan sɩd ne Wẽnnaam wẽnd doogã pʋgẽ wã
Sɩd me b gesame ta Zeezi toga ne ziir sẽn yaa kãseng n yɩɩd a Moyiis dẽndã wa rometã sẽn tog ne ziir n yɩɩd roogã mengã
Bala roog fãa yaa ned n me la soab ning sẽn mea bũmb fãa wã yaa Wẽnnaam
Sã n yaa ne a Moyiisi a maana sɩd ne bũmb fãa wẽnd doogẽ wã n yɩ tʋmtʋmda n na n kɩs bũmb ning b sẽn pĩnd n togs a yellã kaseto
La a Zeezi maanda sɩd ne wẽnd doogã bãmb sẽn yaa Wẽnnaam Biriblã Tõnd n yaa bãmb roogã sã n yaa tɩ tõnd kell n talla raoodo la saagsõng ning tõnd sẽn yet tɩ d tarame wã kãenkãe hal tɩ ta wakat saaboVʋʋsg Wẽnnaam nebã yĩnga
Rẽnda n kɩt ta wa Sɩɩgsõng sẽn yetãRũndã yãmb sã n wʋm bãmb koɛɛga
bɩ y ra keng y sũyã wa yãmb barãmbãsẽn maan kɩɩsgã wakatemakrã wakat weoogẽ wã
zĩig ning bãmb sẽn mak maam n na n gesezĩig ning b sẽn yã tʋʋm ninsmam sẽn maanã yʋʋm pisnaasã ye
Rẽndã n kɩt tɩ mam sũur sãamne zamaankãng nebãn yeel yaa Bãmb sũyã bʋdgda wakat fãala b ka bãng mam sẽn datã ye
La m sũpuugrã pʋgẽ mam wẽename n yeeleHakɩɩka b ka na n paam vʋʋsg ningmam sẽn na n kõbã ye
Dẽ yĩngã m babiisi gũus y mens tɩ ned baa a yembr yãmb sʋkã da tall sũur sẽn yaa wẽng la sẽn ka tẽeda hal ta wa wẽnemd n bas Wẽnnaam sẽn vɩ wã ye
Ayo Wakat ning tɛk ned sẽn tõe n yeel tɩ rũndã bɩ y sagl taaba tɩ yelwẽnã belgr da wa kɩt tɩ ned sũur riglim ye
Bala b kɩtame tɩ tõnd lebg Kirisã tũudntaase la yaa tõnd sẽn na n kell n tall d pipi pelkɛgengã kãenkãe
wakat ning b sẽn yeel tɩRũndã yãmb sã n wʋm bãmb koɛɛgabɩ y ra keng y sũyãwa yãmb barãmbã sẽn maankɩɩsgã wakatã ye
Yãmb sẽn gesã yaa ãnda rãmb n wʋm Wẽnnaam koɛɛgã la b kell n bao Wẽnnaam noore sã n ka neb nins a Moyiis sẽn tall n yiis Ezɩptã
La ãndã rãmb la Wẽnnaam sũur sãam ne yʋʋm pisnaasã sã n ka b rãmb nins sẽn maan yelwẽnã b rãmb kũum sẽn pa weoogẽ wã
La yaa ãnda rãmb la Wẽnnaam kãab n yeel tɩ b kõn paam vʋʋsg ning bãmb sẽn na n kõ wã sã n ka b rãmb nins sẽn kɩɩsã
Woto tõnd yãame tɩ b ka tõog n kẽ be b katẽebã yĩnga
Woto yĩnga kãabg tɩ paam vʋʋsg ning bãmb sẽn na n kõ wã sẽn ket n be wã bɩ d maan yɛɛsg tɩ neb kẽer na n wa bas tɩ sãam n sa tɩ b yaool n watẽ
Bala koenoogã b sẽn moonã yaa tõnd la bãmb me La gomd ning b sẽn wʋmã ka zĩnd yõod neb ye bala neb nins sẽn wʋm koɛɛgã ka reega ne tẽeb ye
La tõnd dãmb sẽn tẽ wã tõnd paamda vʋʋsg ning Wẽnnaam sẽn yeel tɩMam sũpuugrã pʋgẽmam wẽename n yeel tɩ hakɩɩkab kõn paam vʋʋsg ningmam sẽn na n kõ wã yeWẽnnaam tʋʋmã yaool n da maanda hal dũni naaneg wakate
Bala zĩig a yembre Wẽnnaam goma yopoe daarã yell n yeeleLa Wẽnnaam basa b tʋʋmã fãa yopoe daarã n vʋʋse
La zĩkãngã yɛsa b leb n yeelameHakɩɩka b ka na n paam vʋʋsg ningmam sẽn na n kõ wã ye
Woto sẽn yaa tɩ yaa neb kẽer n tar noor tɩ paama tɩ neb nins sẽn yɩb pipi n deeg koenoogã ka tõog n kẽ b katẽebã yĩngã
Wẽnnaam leb n yãka daar a to yɛsa sẽn yaa rũndã n tũnug a Davɩɩd noor kaoosg pʋgẽ n yeel wa sẽn togs poorẽ wã yaaRũndã yãmb sã n wʋm bãmb koɛɛgãbɩ y da keng y sũyã ye
Sɩd me a Zozoe sã n da tõogame n kõ nebã vʋʋsgã Wẽnnaam dag n ka na n gom vʋʋsg daar a to yell ye
Woto yĩnga vʋʋsg daar a to n be Wẽnnaam nebã yĩnga
Bala ned ning sẽn deegd vʋʋsg ning Wẽnnaam sẽn kõtã me basda a tʋʋmã n vʋʋsd wa Wẽnnaam sẽn bas b rẽnd n vʋʋsã
Bɩ d kẽ vʋʋskãng pʋgẽ taotao tɩ ned baa a yembr da wa tũ kɩɩsgã mamsg n lʋɩ ye
Bala Wẽnnaam goamã vɩɩme la a tara tõogre n saas sõama wa zabr sʋʋg sẽn tar noy a yiibu A kẽedame hal n tõe n welg vɩɩm ne Sɩɩg n bake n welg kõbsũgds ne sɩɩlem toaytoayã n bake A yaa ninsaal sũur manesem la tagsg bʋkaooda
Bõnnaandg baa a yembr ka be Wẽnnaam sẽn ka ne ye Bũmb fãa yaa vẽenes la bɛɛl ne soab ning tõnd sẽn na n yals a taoor n togs d yɛlãA Zeezi yaa maankʋʋr kãsma
Tõnd sẽn tar maankʋʋr kãsem sẽn pɩʋʋg saasẽ Wẽnnaam Biriblã yĩnga bɩ d tall tẽeb ning tõnd sẽn tarã kãenkãe
Bala tõnd ka tar maankʋʋd kãsem sẽn ka tõe n wʋm tõnd pãnkomsmã võor ye Bãmb paama makr ne bũmb fãa wa tõndo la b ka maan yelwẽnd ye
Woto yĩnga bɩ d kolg bark soab a Wẽnnaam geerã ne pɛlkɛgenga tɩ d tõe n paam tɩ b zoe d nimbãanega la d zĩnd bark bãmb nifẽ tɩ d tõe n paam sõngr wakat ning d sẽn tog n paame
Sɩd me maankʋʋd kãsem fãa b sẽn yãk ninsaalb sʋkã yaa ta na tʋm Wẽnnaam tʋʋm ninsaalb sʋka n maan yelwẽnã sugr maoong n yõk Wẽnnaam sɛɛga
Yẽnda tõe n wʋma zɩtbã ne neb nins sẽn bʋdgã võore bala yẽnda mengã bee pãnkomsem pʋgẽ
Yaa pãnkomsemkãng yĩng la yẽnda tog n maan yelwẽnã sugr maand n yõk Wẽnnaam sɛɛg a mengã yĩnga la nebã me yĩnga
Ned baa a yembr ka tõe n bao waoogr n yik n kẽes a meng maankʋʋr kãoseng tʋʋmd pʋgẽ ye Yaa Wẽnnaam n boond a soaba wa b sẽn bool a Aarõ mengã
Woto me ka Kiris n bao ziirkãng n lebg maankʋʋd kãsem ye Yaa soab ning sẽn yeela tɩFo yaa mam biriblayaa maam n dog foom rũndã
n leb n yeel zĩig a to tɩFo yaa maankʋʋd wakat sẽn kõn sa yĩngawa sẽn zems a Melkisedɛk sẽn yaa toto wã
Wakat ning a Zeezi sẽn dag n dɩk yĩngã yaa bãmb n pʋʋs n kos Wẽnnaam ne kelemse la ne nintãm Bãmb pʋʋs n kosa a soab sẽn tõe n põsg bãmb ne kũumã B paama leokre b sõmblmã yĩnga
la baa ne bãmb sẽn yaa Wẽnnaam Biriblã namsg ning bãmb sẽn namsã zãmsa bãmb sakre
La b sẽn wa n kɩt tɩ bãmb zems zãnga bãmb waa ne fãagr sẽn kõn sa neb nins fãa sẽn sakd bãmbã yĩnga
Wẽnnaam yeelame tɩ b Biriblã yaa maankʋʋd kãsem sẽn wẽnd a MelkisedɛkeSaglgo tɩ d kẽng taoor tẽebã pʋgẽ
Tõnd tara bũmb wʋsg sẽn na gom yelkãng wɛɛngẽ la bũmb kẽer bilsg yaa toogo Bala yãmb wʋmbã yaa maasga
Sẽn kaoos n ta moasã tɩ yãmb da tog n yɩ karensaamdãmbã yãmb leb n datame tɩ b zãms yãmb Wẽnnaam yelsoalmã pipi koees sẽn yaa naana wã Yãmb leb n tõdgda rɩtaok n dat bĩisim
La ned ning fãa sẽn ket n yẽsemd bĩisim nan ka mi tɩrlem ne katɩrlem goam n bak ye bala a yaa biiga
Rɩtaok yaa neb sẽn bɩ yĩnga neb nins sẽn mao n mi sõama ne wẽng n bakã yĩnga
Yaa woto yĩng la tõnd yõsgd Kiris goamã zãmsnaana wã n baood tɩ yɩ sõama zãnga n ka leb n be yẽbgpaalg sẽn yaa Tek yam n bas tʋʋm nins sẽn ya kũumã
tɩ tẽ Wẽnnaam zãmsg lisg wɛɛngẽ nus tikri la kũum vʋʋgre la sɩbgr sẽn ka sɛta yell ye
Bũmb ning tõnd sẽn na n maan la woto wẽnd sã n sake
Sã n yaa ne neb nins sẽn zoe n paam vẽnegre n lemb kũun ning sẽn yit yĩngrã n paam pʋɩɩr ne Sɩɩgsõngo
n lemb Wẽnnaam gomnoogã la pãng ning sẽn na n zĩnd nindaar beoogã
n yaool n lʋɩ wã ned ka tõe tɩ b leb n kos sugr yɛs ye Bãmb lebd n kaada Wẽnnaam Biriblã n paoogd bãmb nebã taoore
Sɩd me pʋʋg sã n paam sakoom wakat fãa n womd biis neb nins sẽn koaada wã yĩnga pʋʋgã me paamda pʋɩɩr ne Wẽnnaam barkã
La sã n yaa gõos ne mogõos n yit be bala b yetame ta ka sõama ye n dat n kãaba wẽnga la a wat n baasa ne bugum yõogre
Baa ne tõnd sẽn gomd a woto wã m babinongdse tõnd mii d sũurẽ tɩ yãmb sẽn yaa woto wã yaa sõama n yɩɩd a woto la rẽ tõe n waa ne fãagre
Bala Wẽnnaam ka katɩrlem soaba n na n yĩm yãmb tʋʋm sõamyã wall nonglem ning yãmb sẽn wilg Wẽnnaam yʋʋrã yĩnga ne tʋʋm nins yãmb sẽn maan ninsõamyã wã yĩng n ket n maandẽ wã ye
La tõnd datame tɩ yãmb ned kam fãa kell n wɩng hal tɩ ta wakat saabo tɩ y tõe n paam saagsõng mengmenga
tɩ y ra wa yɩ kʋɩɩmb ye la bɩ y maan togsntaar ne neb nins sẽn maand tẽeb la sũmare n deegd pʋɩɩr ning Wẽnnaam sẽn kãabã
Sɩd me Wẽnnaam sẽn wa n na n maan kãabg ne a Abrahaamã bãmb wẽena ne b menga ned a to sẽn ka be n yɩɩd bãmbã yĩnga la b wẽena ne b meng
n yeeleHakɩɩka mam na n kɩtame tɩ bark sekfola m na n kɩtame tɩ f yagensã fɩɩg n lebg wʋsgo
Yɩɩ woto ta Abrahaam gũ ne sũmare hal n wa paam bũmb ning Wẽnnaam sẽn kãaba wã
Bala ninsaalb wẽenda ne bũmb sẽn yɩɩdba la wẽeneg sã n pʋgl gomde b nokoɛɛmã fãa sɛtame
Woto me Wẽnnaam sẽn dat n wilg neb nins sẽn na n deegb bãmb paoongã tɩ yam ning bãmb sẽn yãkã ka na n viigã b wẽename
Yɩɩ a woto tɩ ne bũmb a yiibã sẽn ka na n viigã la Wẽnnaam sẽn ka tõe n yag zĩrẽ b pʋgẽ wã bɩ tõnd paam raood paoosg wʋsgo Bala zĩig a yembr tãa tõnd sẽn tõog n kẽ n paam põsã yaa d sẽn gãd saagsõng ning Wẽnnaam sẽn da kõt tõndã
Saagsõngkãng yaa wa baar sẽn vigl kãenkãe la sẽn tar pãng tõnd sɩɩgã yĩnga A kẽeme hal n loog fulilldgã
zĩig ning a Zeezi sẽn deng tõnd taoor n kẽ n lebg maankʋʋd kãsem wa a Melkisedɛk wakat sẽn ka sɛtã yĩnga
A Melkisedɛk dag n yaa Salɛm dĩma la saasẽsaasẽ Wẽnnaamã maankʋʋda A kẽngame n tɩ seg a Abrahaam sẽn tɩ tõog rĩmdãmb n lebg n watẽ wã n ninga barka
Yaa yẽnda la a Abrahaam kõ bũmb fãa piig pʋɩɩre La d sã n na n bilg a yʋʋrã võore pipi a yaa tɩrlem dĩma tɩ Salɛm rĩungã pʋgle sẽn dat n togs tɩ laafɩ rĩmã
A ka tar ba a ka tar ma n ka tar yaab roog ye A ka tall sɩngre la a vɩɩmã ka tall tɛk ye B kɩtame ta yɩ wa Wẽnnaam Biriblã la a yaa maankʋʋd wakat sẽn ka sɛt yĩnga
Gesy soab ning tõnd yaab a Abrahaam mengã sẽn yãk zabrã tezɛɛdem piig pʋɩɩr n kõ wã n bãng a sẽn ya kãseng toto
A Leevi yagens nins b sẽn kõ maankʋʋr tʋʋmdã tõogã kõbla noor tɩ b reeg piig pʋɩɩr Israyɛll nebã sẽn yaa bãmb babiisi la a Abrahaam yagensã nengẽ
A Melkisedɛk sẽn ka be a Leevi yaab roogã pʋgẽ wã deega a Abrahaam piig pʋɩɩre a ninga soab ning sẽn paam kãabgã barka
Nokoeemd kae tɩ yaa sẽn yɩɩda wã n ningd sẽn ka taa yẽnda wã zug barka
La ka wã yaa ninkiids n deegd piig pʋɩɩrã la be wã yaa ned gʋls sõamyã sẽn kɩt kaset ta vɩɩme
Moasã a Leevi sẽn deegd piig pʋɩɩrã a ra zoe n yaoo a piig pʋɩɩre a Abrahaam yaoodã pʋgẽ
Bala wakat ning a Melkisedɛk sẽn tɩg n seg a Abrahaamã rẽ ta Leevi da ket n bee a Abrahaam zɩɩmẽ
Sã n yaa tɩ Leevi rãmbã maankʋʋrã tʋʋmd wata ne zemsgo tõog ning Wẽnnaam sẽn kõ b nebã yẽbga maankʋʋrã tʋʋmd zugu Bõe yĩng tɩ b leb n dat tɩ maankʋʋd sẽn yaa wa a Melkisedɛk la ka wa a Aarõ wa
Bala maankʋʋrã tʋʋmd sã n toeeme yaa tɩlɛ tɩ tõogã me toeeme
Sɩd me ned ning yell b sẽn gom woto wã yaa buud a to neda la ned baa a yembr buudkãng sʋk ka be tẽnkugrã tʋʋmdẽ ye
Bala yaa vẽeneg tɩ tõnd Zusoabã yaa Zʋʋda neda la a Moyiis ka gom buudkãng yell n kẽes maankʋʋrã wɛɛngẽ ye
A yellã leb n yaa vẽeneg n yɩɩd wakat ning ned sẽn wa n yaa wa a Melkisedɛkã
n yaa maankʋʋd a to wã Ka ne ninsaalb tõog yãkr la a lebg maankʋʋdã ye la yaa ne vɩɩm sẽn ka sãamd pãnga
Bala b kɩsa a kaset n yeeleFo yaa maankʋʋd wakat sẽn kõn sa yĩngawa a Melkisedɛke
Sɩd me b kiisa tõog sẽn dag n be a pãnkomsem la a kayõodã yĩnga
bala tõogã ka tõog tɩ baa fɩ zems ye la b waa ne saagsõng sẽn yaa sõama n yɩɩd pĩnd soabã Saagsõngkãng maasem yĩnga tõnd kolgda Wẽnnaam
La Wẽnnaam ka maan ta Zeezi yɩ maankʋʋd tɩ wẽeneg ka wẽen ye
Sɩda ka yɩ ne wẽeneg la neb a taabã lebg maankʋʋdb ye La a Zeezi lebga maankʋʋd ne wẽenego la yaa soab ning sẽn yeel tɩ Zusoabã wẽename la b ka na n lebs b noor poorẽ ye B yeelame yaaFo yaa maankʋʋd wakat sẽn kõn sa yĩnga
Woto kɩtame ta Zeezi lebg kaool sẽn yaa sõama n yɩɩdã zãada
Sẽn paase maankʋʋdb kãens sõor yɩɩ wʋsgo tɩ bõe kũum da gɩdgda bãmb tɩ b ka tõe n kẽng taoor ne b tʋʋmã ye
La a Zeezi sẽn paad wakat sẽn kõn sa wã yĩnga bãmb maankʋʋrã yaa bũmb b sẽn ka tõe n deeg n kõ ned a to ye
Dẽ me n kɩt tɩ bãmb tõe n fãag neb nins sẽn tũnugd bãmb n kolgd Wẽnnaamã hal sõama bala bãmb vɩɩ wakat fãa n yõkd sɛɛg b yĩnga
Yaa maankʋʋd kãsem a woto la tõnd sɩd tog n paame Ned sẽn welg toor Wẽnnaam yĩnga n ka tar yelle ned sẽn ka rogb ye n bak ne yelwẽnmaandbã la b zẽkb lame n kẽng saasẽ
Ka tɩlɛ tɩ b maand maand daar fãa wa maankʋʋd kãsemdãmbã sẽn dengd n maan maoong b mens yĩnga n yaool n maan neb a taabã yĩngã ye Bãmb maana maoong a yembr tãa wakat fãa yĩnga la yaa b meng la b tall n maan maoongã
Sɩd me tõogã yãkda neb sẽn yaa pãnkomsem dãmb tɩ b yɩ maankʋʋd kãsemdãmba La wẽeneg ning sẽn be sẽn deng tõogã waoongã yãka Wẽnnaam Biriblã tɩ b yɩ maankʋʋd kãsma la bãmb zemsa zãng wakat sẽn ka sɛta
Ade tõnd koɛɛgã d sẽn gomdã yẽgr la woto Tõnd tara maankʋʋd kãsem sẽn zĩnd Wẽnnaam rĩungã geer dɩtgo saasẽ
Bãmb la zĩsõngã sẽn yaa sɛk roog sɩdsɩdã tʋmtʋmda Yaa Zusoabã n ti rokãngã ka ninsaal ye
Sɩd me ned ning fãa b sẽn yãk ta lebg maankʋʋd kãsma yaa sẽn na n deeg kũunã ne maandã n kõ Wẽnnaam Dẽ yaa tɩlɛ ta paam bũmb sẽn na kõ
La bãmb sã n dag n beẽ tẽng zugu b da pʋs n kõn yɩ maankʋʋd me wee Bala neb a taab n be n kɩt Wẽnnaam kũunã wa sẽn zems tõogã sẽn yetã
Kaorengã bãmb sẽn maandã yaa bũmb ning sẽn maand arzãnã wẽnego la a mamsgo wa Wẽnnaam sẽn pĩnd n wilg a Moyiis wakat ning a sẽn dag n dat n ti sɛk roogã Wẽnnaam yeela lame yaaGese fo na n maana bũmb fãa tɩ yɩ wab sẽn wilg foom tãngã zug tɩ f ges n maanã
Moasã wã a Zeezi deega tʋʋmd sẽn yaa kãseng n yɩɩd rẽnda hal n lebg kaool sẽn yaaa sõama n yɩɩd pĩnd soabã sɛyõakda la kaoolkãng yẽbga kãabg sẽn ya sõmb n yɩɩd pĩnd dãmbã zutu
Sã n da mikame tɩ pipi kaoolã zemsa zãng fasɩ da ka yɩtẽ tɩlɛ tɩ b bao kaool a yiib soab ye
Wẽnnaam goamã wilgame tɩ b lenga b nebã B yeelame yaaSɩd me Zusoabã yetame tɩ day n watetɩ bãmb na n maan kaoolpaalgne Israyɛll buudã la ne Zʋʋda buudã
Ka na n yɩ wa kaool ningmam sẽn dag n maan ne b barãmbãdaar ning bãmb sẽn gãd b nus n tallbn yiis Ezɩptã yeZusoabã yeelame yaaBãmb mensã sẽn ka modg ne mam kaoolãmam me ka ges b yell ye
Zusoabã yeelame yaaAd kaool ning mam sẽn na n maan ne Israyɛll buudãdakãsemsã loogr zugẽMam na n ninga m tõodã b yamẽ wãmam na n gʋlsbla b sũyẽ wãMam na n yɩɩ bãmb Wẽnnaamla bãmb na n yɩɩ mam nebã
Tẽngã pʋgẽned ba a yembr ka na n leb n zãms a to yela ned kõn zãms a babiigan yeela ta bãng Zusoabã yeSɩda b fãa na n bãnga maamsẽn sɩng ne sẽn yaaa bilfun yɩɩd bãmb sʋkãtɩ ta sẽn yaaa kãseng n yɩɩdã
Bala mam na n basa b katɩrlmã taalela mam ka na n leb n tẽeg b yelwẽnã yell ye
Wẽnnaam sẽn gomd kaoolpaalg yellã b kɩtame tɩ dẽenem soabã lebg kʋdre La bũmb sẽn yaa kʋdr kʋʋlame n dat n meneme
Pipi kaoolã me dag n tara a tõod sẽn kẽed ne kaorengã la a wẽnd doogã sẽn yaa tẽng zug bũmbã yelle
Sɩd me b dag n tilga wẽnd doogo A pipi pʋgã pʋgẽ b sẽn boond tɩ zĩsõngã fɩtldoagendga la taabl ne burã b sẽn kõ Wẽnnaamã n dag n be be
La fulilldig a yiib soabã poore zĩig ning sẽn yaa sõama fasɩ wã da bee be
Tɩdar yõogr zĩig sẽn yaa sãnem ne kaoolã koglg sẽn lud zãng ne sãnem tɩ sãnem tʋkã mandã sẽn be a pʋgẽ wã n paas a Aarõ rasaar ning sẽn da ninga puudã la kaoolã kugwals be a pʋgẽ wã bee be
Kãabg koglgã zugu Serubẽrãmb sẽn tar ziir n be be tɩ b maasmã lut sugr kũunã zĩigaa D ka na n yals n wegs a yellã n gom moasã ye
Bũmb fãa sẽn tar a zĩig woto wã maankʋʋdbã kẽeda wẽnd doogã pipi ropʋgẽ wã wakat ning fãa b sẽn tʋmd kaorengã tʋʋmã
La ropʋg a yiib soabã pʋgẽ yaa maankʋʋd kãsmã bal n kẽed be vugr yʋʋmde La a ka kẽed be tɩ ka ne zɩɩm a sẽn wat ne a meng yĩnga la soolmã nebã yĩng ye
Ne bõnkãnga Sɩɩgsõng wilgame tɩ sor dag n nan ka pak tɩ nebã tõe n kẽ zĩig sẽn welg toor fasɩ wã pʋgẽ wakat ning tɛk pipi wẽnd doogã sẽn ket n be wã ye
A yaa mamsg sẽn wilgd bũmb ning sẽn be moasã wã A wilgdame tɩ ne ned ning sẽn pʋʋsda Wẽnnaamã sũbãngre kũunã ne maandã sẽn kʋʋdã ka kɩtd tɩ ned zems zãng ye
Tõkãensã yaa yĩng yell tõodo sẽn kẽed ne rɩɩbo la bõnyũudlɩ la pegsg buud toaytoay yelle tɩ ya tɩlɛ tɩ nebã tũ hal tɩ ta tedgr wakate
La Kirisã waame n yaa bõnsõamã nins sẽn watã maankʋʋd kãsma Bãmb pɩʋʋga wẽnd doog sẽn yaa kãsenga la sẽn zems zãng n yɩɩd pĩnd soabã rokãng ka ninsaal nug n me ye dat n yeelame ta ka me ne bũmb nins sẽn naan tɩ tõnd neẽ wã ye
Rokãng la bãmb pɩʋʋg n kẽ zĩig sẽn welg toor sẽn yɩɩd fãa wã pʋgẽ vugr bal wakat fãa yĩnga Bãmb ka kẽ be ne boees bɩ nagbi zɩɩm ye yaa ne b mengã zɩɩm Yɩɩ woto la b fãag tõnd ne fãagr sẽn paad wakat sẽn kõn sa
Bala boeesã ne lolsã zɩɩm la nagsadg tompeglem b sẽn yugl neb nins sẽn dẽgmã sã n manegda bãmba n yɩlgd bãmb yĩnsã
Kirisã zɩɩm n yɩɩda Bãmb sẽn dɩk b meng n kõ Wẽnnaam tɩ rẽgd tosb kaẽ Sɩɩg sẽn paad wakat sẽn kõn sa yĩngã bãmb na n yɩlga tõnd sũbãngrã n yiis tʋʋm nins sẽn yaa kũumã tɩ tõnd tõe n tʋm Wẽnnaam sẽn vɩ wã yĩnga
Rẽnda n kɩt tɩ Kirisã ya kaoolpaalgã sɛyõakda tɩ ne kũum ning sẽn ki tɩ beegr nins sẽn beeg pipi kaoolã pʋgẽ wã na paam sugrã neb nins b sẽn boolã paama kãabg tɩ b na n paama pʋɩɩr sẽn paad wakat sẽn kõn sa
Bala ned sã n bas koɛɛg a kũum poor yĩnga rẽndame tɩ b sɩd yã ta soabã kiime
Sɩd me koɛɛg kũum poor yĩng ka tar yõodo sã n ka a soabã kũum poor ye Bala a soabã sã n ket n vɩ gomdã ka tõe n maan bũmb ye
Rẽnda n kɩt tɩ pipi kaoolã ka sɩng tɩ ka yɩ ne zɩɩm daagr ye
Sɩd me a Moyiis sẽn wilg nebã fãa Wẽnnaam yeelsmã fãa yembryembr wa tõogã sẽn yetã a rɩka nagbi ne boeese la koom la pekõbd sẽn ning monem la izop n mes sebrã menga la nebã fãa n yeele
Woto yaa kaool ning Wẽnnaamsẽn yeel tɩ y maanã zɩɩm
A mesa wẽnd doogã la kaorengã teedã fãa ne zɩɩmã a woto me
Sã n yaa ne tõogã yaa ne zɩɩm la sẽn kolg bũmbã fãa lebgd yɩlemde La zɩɩm sã n ka raage sugr ka be yeKiris yɩɩ maoong n yiis yelwẽnã
Dẽ dag n yaa tɩlɛ tɩ kɩreng a yembre bũmb nins sẽn mamsd sẽn beb arzãnã paam yɩlgr a woto la kɩreng a to me arzãn bũmbã sẽn yaa sɩdsɩdã me paam yɩlgr ne maoong sẽn yaa sõama n yɩɩda
Bala Kiris ka kẽ manegr doog ning neb nus sẽn ti n mams a mengmengã ye la yaa arzãna n na n yals Wẽnnaam taoor moasã tõnd yĩnga
Bãmb ka kẽ be n na n maand b meng maoong naoor wʋsg wa maankʋʋd kãsmã sẽn kẽed manegr doogẽ wã yʋʋmd fãa ne bũmb a to zɩɩmã ye
Bala sã n da yaa a woto Kiris rag n na n namsẽla naoor wʋsg dũni naaneg tɛk tɩ ta moasã La moasã sẽn yaa yaoolem wakatã bãmb puka vugr bala n na n sãam yelwẽnã ne b meng sẽn yɩ maoongã pãnga
A wa a sẽn be ned fãa zug tɩ ki vugr bala la kũumã poore bʋʋd n watã
woto me Kiris sẽn kõ b meng vugr bal n na n tʋk neb wʋsg yelwẽnã b na n puka naoor a yiib soaba la ka yelwẽnã yĩng ye la yaa neb nins sẽn gũud bãmb n na n paam fãagrã yĩnga
Sɩda bũmb nins sẽn be tõogã pʋgẽ wã yaa arzãn yɛlã mamsg bala la ka b wẽneg kɛpɩ ye Rẽ n kɩt tɩ ne maand nins b sẽn maand n ka basdẽ yʋʋmd fãa tɩ b fãa wẽnd taabã tõogã yɛlã ka tõe tɩ neb nins sẽn tũud sokãng n kolgd Wẽnnaamã zems zãng ye
Sã n kaẽ dẽ b dag n kõn bas maoongã maaneg sɩda Bala neb nins sẽn maand karenkãngã rag n na n paamẽla yɩlgr vugr bal wakat fãa yĩnga la b sũbãngrã dag n ka na n leb n tẽegẽ bãmb b yelwẽnã ye
La ne maankãens b sẽn maandã b tẽegda yelwẽnã yʋʋmd fãa
Bala lolsã ne boeesã zɩɩm ka tõe n yiis yelwẽn laelae
Rẽndã kɩt tɩ Kirisã sẽn wa n wat dũni wã b yeelame yaaYãmb dag n ka rat maoong wall kũun yela yãmb maana yĩng n kõ maam
Yãmb ka reeg maoong sẽn yõogd bugum tẽnkugr zuguwall maoong yelwẽnã yĩng ye
Dẽ mam yeelame yaaWẽnnaam ad mam watame n na n maan y raaboSebpindgã pʋgẽ b gʋlsame n gom mam yelle
Bãmb deng n yeelame yaaYãmb dag n ka rata la y ka reeg maandowall kũuni wall maandsẽn yõogd bugum yeTɩ b yaool n maand bõnkãens wa tõogã sẽn yetã
La b yeelame yɛs tɩAd mam watame n na n maan y raaboDat n togs tɩ bãmb menesda pipi manesmã n na n wa ne manesem a yiib soabã
Yaa Wẽnnaam daabkãng maasem yĩng la tõnd paam welgr n lebg toore a Zeezi Kiris sẽn kõ b meng vugr tãa wakat fãa yĩngã yĩnga
Maankʋʋd fãa kẽngda a tʋʋmd zĩigẽ n tɩ maan a tʋʋmde tɩ naoor wʋsgo b maanda maoonyɛngã bala maand sẽn ka tol n tõe n yiis yelwẽnã
La a Zeezi sẽn maan maoong a yembr tãa yelwẽnã yĩng n sa wã b zĩnda Wẽnnaam dɩtgo wakat sẽn ka saab yĩnga
La moasã b gũudame n na n paam b bɛɛbã n tab n zĩẽ
Bala ne kũun a yembr tãa bala b kɩtame tɩ neb nins sẽn welg toorã zems zãnga
Sɩɩgsõng kɩta tõnd bõnkãng kaset me Bala bãmb sẽn yeel tɩ
Zusoabã yetame yaaAd kaool ning mam sẽn na n maanne bãmb rakãens loogr zugẽMam na n ninga m tõodã b sũyẽ wãla m na n gʋlsbla b yamẽ wãB paasa gomd n yeele
La mam ka na n leb n tẽeg b yelwẽnãwall b tʋʋm wẽnsã yell ye
La zĩig ning yelwẽnã sugr sẽn paame maoong ka leb n maand yelwẽnd yĩng ye
Woto yĩnga m babiisi tõnd mii hakɩɩk tɩ d tara noor tɩ kẽ manegr doogẽ wã a Zeezi zɩɩmã maasem yĩnga
A Zeezi meng n yɩ pipi n kẽ be n tuk sor tõnd yĩnga wa sopaalg sẽn vɩ n pɩʋʋgd fulilldgã sẽn dat n togs tɩ bãmb mengã yĩngã
La tõnd tara maankʋʋd kãsem sẽn so Wẽnnaam yirã
Woto yĩnga bɩ d kolg bãmb ne sũur sẽn yaa sɩda ne tẽeb zãnga ne sũur sẽn yɩlge tɩ d sũur ka kaood d bʋʋd ye la ne yĩng sẽn paam soob ne koyɩlgemde
Bɩ d wilg d tẽebã n da sãmb ye bala soab ning sẽn kãaba tõndã pidsda b kãabgo
Bɩ d ges taab yelle tɩ d tõe n nek taab ratem tɩ nong taaba la maan tʋʋmsõamyã
Bɩ d da bas d wẽnd doogã wa neb kẽer sẽn minim n maandẽ wã ye Bɩ d sagl taaba n sagl taab n yɩɩda yãmb sẽn ne tɩ daarã kolgdame wã yĩngaSaglgo tɩ da maan yelwẽnã ne yamleoog ye
Bala tõnd sã n bãng sɩdã n yaool n maan yelwẽn ne yamleoogo maoong ka leb n ket yelwẽnã yĩng ye
La bũmb ning sẽn keta yaa tɩ gũ bʋʋdo la bugum sẽn segl n na n dɩ kɩɩsdbã la rẽ bee rabeem
Ned sã n kɩɩs a Moyiis tõogã b kʋʋda a soabã neb a yiib bɩ a tãab sã n kɩs kaset ta beegame tɩ nimbãanzoeer kaẽ ye
La yãmb ka tagsd tɩ ned sã n tab Wẽnnaam Biriblã ne a naoã la a ges kaoolã zɩɩm ning sẽn kɩt tɩ yẽ lebg toor Wẽnnaam yĩngã wa bõnzaalga la a paoog Sɩɩg ning sẽn wat ne sugrã a na n paama sɩbgr sẽn yaa toog n yɩɩd sɩda
Bala tõnd mii soab ning sẽn yeela tɩSũdokr yaa bãmb n so la bãmb n na n keo wãB leb n yeelame tɩZusoabã na n bʋʋ b nebã bʋʋdo
Tɩ lʋɩ Wẽnnaam sẽn vɩ wã nugẽ yaa yell mengmenga
Tẽegy sɩngr wakatã yelle wakat ning y sẽn paam namsg wʋsg tɩ yɩ maoor mengmenga y sẽn paam vẽenemã zugẽ
B ninga yãmb yãnde n nams yãmb nebã taoor tɩ b gesyã la yãmb paama yam a yembr me ne neb nins b sẽn namsd a woto wã
Sɩda yãmb zoee bibeesã nimbãanega la yãmb saka ne sũnoog tɩ b wʋk bũmb nins yãmb sẽn tarã yãmb sẽn mi tɩ y tara paoong sẽn yaa sõama n yɩɩda la sẽn ka loogdã yĩnga
Woto yĩnga bɩ y ra bas pɛlkɛgeng ning yãmb sẽn tarã la sẽn wat ne keoor sẽn yaa kãsengã ye
Yãmb sɩd tog n nanga pãnga tɩ yãmb sẽn maan Wẽnnaam daabã y na reeg bũmb ning b sẽn kãab yãmbã
Bala keta bilfu bilf balaLa sẽn tog n waa wã na n waameb ka na n kaoos n wa ye
La mam nintɩrg na n vɩɩ ne tẽebola a sã n leb poorẽmam sũur ka noom nea ye
La tõndo tõnd ka be b rãmb sẽn foogd b mens n na n sãamã sʋk ye tõnd bee b rãmb sẽn tẽed n na n põsã sʋka
La tẽeb yaa pɛlkɛgeng ned sẽn tar ne bũmb nins a sẽn tẽed ta na paamame la a yaa bũmb nins ned sẽn ka ne wã wilgri
Yaa tẽebã yĩng la kʋdemdãmbã paam kasetsõngo
Yaa ne tẽeb la tõnd wʋmd tɩ yaa Wẽnnaam noor gomd n naan dũni tɩ bũmb nins tõnd sẽn ne wã ka yi bũmb nins sẽn tõe n yãndã wã pʋgẽ ye
Yaa ne tẽeb la a Abɛll maan maoong sẽn be yõod n yɩɩd a Kaẽ rẽndã n kõ Wẽnnaam Tẽebã yĩnga Wẽnnaam yeelame ta Abɛll yaa nintɩrga Bãmb mengã kɩsa yẽnda kũum kaseto la tẽebã yĩnga baa ne a Abɛll sẽn ki wã a ket n gomdame
Yaa ne tẽeb la a Henok paam tɩ b zẽka ta ka ki ye Nebã ka leb n yãnda ye tɩ bõe Wẽnnaam zẽka lame Sẽn deng a zẽkre a paama kaset ta taa Wẽnnaam yam
La tẽeb sã n kaẽ ned ka tõe n ta Wẽnnaam yam ye Ned ning sẽn wat Wẽnnaam nengẽ tog n tẽeme tɩ b beeme la tɩ b ronda neb nins sẽn baood bãmbã
Yaa ne tẽeb la a Nowe wakat ning Wẽnnaam sẽn wilga bũmb nins neb sẽn dag n nan zɩ n yã wã a zoee Wẽnnaam dabeem n ka koomkoglbedre n na n fãag a yirã rãmba Yaa tẽebã yĩng la a wilg tɩ dũni ka bʋʋm ye la a paam tɩrlem sẽn paamd ne tẽebã
Yaa ne tẽeb la a Abrahaam sak Wẽnd boolle n yi n tees tẽng ning Wẽnnaam sẽn na n kõa ta soogã La a yiime n da ka mi a sẽn dabdẽ ye
Yɩɩ ne tẽeb la a kẽng n tɩ zĩnd tẽng ning Wẽnnaam sẽn kãaba wã wa tẽnsãanga n zĩnd furot pʋse ne a Izak la a Zakoob sẽn na n soog bũmb ning sẽn kãabã
Bala a dag n gũuda tẽng sẽn tar yẽbgr sẽn yaa kãenkãe Wẽnnaam meng sẽn yaa a meebã magda la a meta
Yaa ne tẽeb la a Saara menga baa ne a sẽn kʋʋl wʋsgã Wẽnnaam kɩtame ta tõog n dog biiga bala a maana tẽeb tɩ soab ning sẽn kãaba wã pidsda a sẽn kãabe
Dẽ n kɩt tɩ ned a yembr pʋgẽ dao a yembr sẽn da zoe n yaa kũum yagens wʋsg n yi be tɩb sõorã ta ãdsã sẽn be yĩngrãla bĩisrã sẽn be kokãsengã noortɩ ned ka tõe n sõd n sa wã
Bãmb fãa kii ne b tẽebã n ka paam bũmb nins b sẽn da kãab bãmbã ye La b tool n gesa bõnkãens yɩɩg n beelba n wilg tɩ bãmb mensã yaa sãamb la kaooswet tẽng zug ka
Neb nins sẽn gomd a woto wã wilgda vẽeneg tɩ b baooda bayiri
La bayir ning b sẽn yi n basã yamleoog sã n dag n tarb lame b rag n na n paama sor n leb n leb be
La sɩdsɩdã b rat n paama bayir sẽn yaa sõama n yɩɩd pĩnd soabã sẽn be yĩngri Dẽnda n kɩt tɩ yãnd ka tar Wẽnnaam nebã sã n yet tɩ Wẽnnaam yaa bãmb Wẽnnaam ye Bala Wẽnnaam segla tẽng b yĩnga
Yaa ne tẽeb la wakat ning a Abrahaam sẽn paam makre a rɩka a biig a Izak n kõ Wẽnnaam Yaa a biriblyend la a rɩk n kõ Wẽnnaam tɩ yaool n yaa yẽnda la Wẽnnaam kãab bũmb toaytoayã
la yaa yẽnda yell la Wẽnnaam da gom n yeeleYaa ne a Izak la fo na n paam yagensesẽn na n tall fo yʋʋrã
A ra maanda tẽeb tɩ Wẽnnaam tara pãnga hal baa sẽn na kɩt tɩ ned vʋʋg n bas kũum Rẽnda n kɩt tɩ Wẽnnaam lebsa a biiga Mamsg n be yelkãngã pʋgẽ
Yaa ne tẽeb la a Izak ning a Zakoob ne a Ezayu bark nindaar beoog yĩnga
Yɩɩ ne tẽeb la a Zakoob sẽn wa n na n ki wã a ninga a Zozɛf kambã zut barka la a tik a dasaarã n wõgemde
Yaa ne tẽeb la a Zozɛf sẽn wa n kolg kũum a goma a Israyɛll kambã yikr yelle la a yeel b sẽn na n maan yẽnda kõabã toto
Yɩɩ ne tẽeb la a Moyiis barãmba solga a dogem wakate kiis a tãabo Bala b yãame tɩ biigã dag n bee neere la b ka zoe rĩmã yamyãkrã ye
Yɩɩ ne tẽeb la a Moyiis sẽn wa n bɩ n tõdg tɩ b kõn boola tɩ Faarõ bipuglã biigã
Bala sẽn noom yẽnda n yɩɩd yaa tɩ naag ne Wẽnnaam nebã n paam namsgo la ka tɩ paam sũnoog ning yelwẽnã sẽn kõt wakat bilf yĩngã ye
Sɩda a dag n getame tɩ yẽndã sã n paam yãnd ning Kirisã sẽn na n paamã yaa arzɛk n yɩɩd Ezɩpt arzegsã Bala a long n geta keoorã sẽn be yɩɩgã
Yɩɩ ne tẽeb la a yi Ezɩpt n ka zoe rĩmã sũpuugr ye A yalsa kãenkãe wa ned sẽn ne bũmb nins neb sẽn ka tõe n yã
Yɩɩ ne tẽeb la a maan Pakã la a mes zɩɩm tɩ sãamdã da wa sɩɩs Israyɛll nebã komdẽemsã ye
Yɩɩ ne tẽeb la b pɩʋʋg mogmiuugã wa tẽnkoɛɛnga la Ezɩpt nebã sẽn mak n na n pɩʋʋgã koomã rɩb lame
Yɩɩ ne tẽeb la Zeriko lalsã lʋɩ yã nebã sẽn gilga dasem a yopoe wã poore
Yɩɩ ne tẽeb la pʋgyoodr a Rahaab ka naag ne katẽebã rãmb n sãam ye bala a reega tẽngũusdbã ne laafɩ
La m na n leb n yeelame tɩ bõe Bala weerã ka na n sek maam tɩ m gom a Zedeyõ la a Barake la a Samsõ la a Zɛfte la a Davɩɩde la a Sãmwɛlle la Wẽnnaam norɛɛsdbã yelle
sẽn tallb tẽeb n tõog soolem dãmba la b tʋm tɩrlem tʋʋmã la b paam kãabdo la b mum gɩgmã noyã
la b sãam bugum pãnga la b põs zabr sʋʋs noyã la b sãoog n paam pãnga la b yɩ gãndaad zabr zĩigẽ la b sãeeg tẽms a taab sodaasã yell ye
Pagb kẽer paamame tɩ b neb sẽn ki leb n vʋʋge Neb namsa neb a taaba la sẽn namsdbã ka sak tɩ b yolsb ye sẽn na yɩlg n paam vʋʋgr sẽn yaa sõama n yɩɩda
Kẽer deega yaalgo la kalwaase la hal baa bãens sẽbre la bibees roogo
B lobbla kuga n namsba n wãb ne rawãadsʋʋse B kʋʋ kẽer ne zabr sʋʋga n yeelg kẽer piis la bʋʋs gãndo n digb tɩ b yi n yeebdẽ n ka tar baa fɩ ye tɩ neb maandb pãnga n maanb wẽnga
Bãmb dag n ka zems ne dũni wã ye B dag n yeebda wetẽ la tãmsẽ la tãms bogdẽ la bogd sẽn tu tẽnga
La ninbãmbã fãa sẽn paam kasetsõng b tẽebã yĩngã ka tõog n paam bũmb nins b sẽn kãabbã ye
Bala Wẽnnaam dag n nee bũmb sẽn yaa sõama n yɩɩd tõnd yĩnga tɩ ninkãens da wa n zems zãng tɩ tõnd ka naag ye
Dẽ yĩnga tõnd me sẽn tar kaset dãmb wʋsg sẽn gũbg tõnd a woto wã bɩ d tõdg zɩɩb fãa la yelwẽnã sẽn lut tõnd naana wã la d nang pãng ne zoees ning sẽn be tõnd taoorã
n get a Zeezi sẽn yaa tõnd tẽebã sɩngd la a taasdã Bãmb basa sũnoog ning b sẽn yet tɩ b na n kõo bãmbã n sak dapɩkã n ka zoe yãnd ye la b zĩi Wẽnnaam geerã rɩtgo
Gesy soab ning yelwẽn maandbã sẽn nams b yõorã tɩ yãmb da wa yɛ ye la tɩ y raood da boog ye
Yãmb nan ka kɩɩs yelwẽnã hal tɩ y zɩɩm yi a poorẽ ye
La yãmb yĩma saglg ning b sẽn sagl yãmba wa ned sẽn sagend komdibliM biiga da ges sɩbgr ningZusoabã sẽn sɩbgd foomã wa bõnyaalg yela b sã n lengd foom bɩ f da boog f raood ye
Bala Zusoabã sɩbgda ned ning bãmb sẽn nongela b sɩbgda biig ning fãa bãmb mengãsẽn sak n deeg wa b biigã ne dasaare
Saky remsgo Wẽnnaam maanda yãmb wa b kamba Bala biribl bʋg la a ba ka remsda
La yãmb sã n ka paamd sɩbgr ning kamb fãa sẽn paamdã dẽnd yãmb yaa tãmpĩiba la y ka yirã soab kamb ye
Tõnd sẽn paam yĩng barãmb tɩ b ra sɩbgd tõnd tɩ tõnd waoogbã tõnd ka tog n sak d sɩɩs ba wã n yɩɩda tɩ d tõe n paam vɩɩm
Sɩd me tõnd barãmba dag n sɩbgda tõnd wakat bilf yĩng wa b sẽn tẽed tɩ zemsame la Wẽnnaam sɩbgda tõnd d sõngr yĩng mengmenga tɩ tõnd me na welg toor n yɩ sõama wa bãmba
Yaa sɩd ta wakatã sɩbgr buud fãa ka sũnoog ye yaa sũsãanga La kaoosg pʋgẽ a womda tɩrlem biis sẽn wat ne laafɩ neb nins sẽn paam remsgã yĩnga
Yaa woto yĩngabɩ y zẽk y kamsã sẽn yɛ wãla y rũmã sẽn ki wã
Bɩ y naoã tũ sotɩrse tɩ sẽn keoosda wã da wa bʋdg ye la b pʋs n paam maagre
Bɩ y bao tɩ laafɩ zĩnd yãmb ne nebã fãa sʋka la y bao pʋpeelem tɩ pʋpeelem sã n kaẽ ned ka tõe n yã Zusoabã ye
Bɩ yãmb ned kam fãa mao n da wa n mong a meng Wẽnnaam barkã ye tɩ yẽgentõaag baa a yembr da wa tobe n wa ne rãmbgo n nams neb wʋsg ye
Bɩ y mao tɩ ned baa a yembr da yɩ tʋʋmdẽgd soaba wall ned sẽn paoogd neb wa a Ezayu sẽn dɩk a kãosengã n tek ne rɩɩb a yembr tãa wã ye
Yãmb miime tɩ kaoosg zugẽ a sẽn wa n dat n deeg a ba barkã b tõdgame bala a ka tõog n yãnd sor n tũ n tõog ta ba wã tek yam baa ne yẽnda sẽn bao barkã ne nintãmã
Sɩda yãmb ka kolg tãng ning ned sẽn ka tõe n sɩɩse tɩ bugum zird a zugẽ ye Yãmb ka kolg lika wall lik bida wall sobkãsenga
wall baorgã peebgo wall goam sẽn yɩ ne pãng wa koɛɛg ning nebã sẽn dag n wʋm n bõos tɩ b ra leb n gom ne bãmb baa gombiyendã ye
Bala b sẽn yeel bãmb tɩ Baa sã n yaa rũng n sɩɩs tãngã bɩ b loba kugã ra yaa toog ne bãmba
Bũmb nins sẽn maanã da wata ne rabeem wʋsgo hal ta Moyiis yeel tɩ yɛɛsg n tar yẽnda ta rigda
La yãmb kolga Sɩyõ tãngã la Wẽnnaam sẽn vɩ wã tẽnga sẽn yaa yĩngr Zeruzalɛm la malegs tus wʋsgã
La tigingã ne komdẽemsã b sẽn gʋls b yʋy arzãna sullã pʋgã la Wẽnnaam sẽn yaa nebã fãa bʋkaoodã la nintɩrs sẽn paam n zems zãngã sɩɩse
Yãmb kolga a Zeezi sẽn yaa kaoolpaalgã sɛyõakdã la zɩɩm ning b sẽn tall n mese la sẽn gomã sõama n yɩɩd a Abɛll rẽndã
Maany gũusgu Ra tõdgy n ka kelg ned ning sẽn gomda ne yãmbã ye Bala neb nins sẽn tõdg n ka kelg a soab sẽn dag n keoogd bãmb tẽng zug ka wã sã n ka põse tõnd n ka na n põs n yɩɩda tõnd sã n tõdg n ka kelg ned ning sẽn be arzãn n keoogd tõndã
Wakatkãnga bãmb koɛɛgã kɩtame tɩ tẽngã rigimdi La moasã b kãaba tõnd n yeeleMoasã yɛsa mam na n leb n kɩtame tɩ tẽngã rigimdila ka tẽngã bal ye yĩngr me na n digimdame
B sẽn yeel tɩ yɛsã wilgdame tɩ bũmb nins sẽn digimdã b na n bakbla toore b sẽn yaa bõnnaandse tɩ bũmb nins sẽn ka rigimdã na yalse
Rẽndã n kɩt tɩ tõnd sẽn na n paam soolem sẽn ka tõe n vigsã bɩ d yɩ neb sẽn mi d zaamẽ n maan kaoreng sẽn noom Wẽnnaam sũuri ne Wẽnnaam sakre la ne rabeem
Bala tõnd Wẽnnaamã yaa bugum sẽn dɩt me
Wɩngy ne babiir nonglem
Da yĩmy tɩ maan sãambã sãand ye Bala neb kẽer sẽn maan woto b reega malegs b zagsẽ n ka bãng ye
Tẽegy neb nins sẽn be bibees roogẽ wã yelle wa yãmb mens bee bibees roogẽ wã neba Tẽegy neb nins b sẽn namsdã yelle wa yaa yãmb mengã n namsda
Bɩ nebã fãa waoog kãadem la bɩ ned ne a pag pĩir da zĩnd dẽgd ye Bala Wẽnnaam na n sɩbga raglemdãmba la ninyoaadbã
Bɩ y mao tɩ da yɩ ligdã nonglem n kɩtd tɩ yãmb maand y sẽn maandã ye Maany sũnoog ne bũmb nins y sẽn tar moasã wã bala Wẽnnaam meng yeelame yaaMam ka na n bas foom f yembr yela m ka na n loog n bas foom ye
Dẽnda n kɩt tɩ tõnd tõe n yeel ne raood tɩZusoabã yaa mam sõangdamam kõn zoe dabeem yeBõe la ninsaal tõe n maan maam
Tẽegy yãmb taoor dãmbã sẽn moonb yãmb Wẽnnaam goamã yelle Gesy bãmb vɩɩmã sẽn baas toto la y maan togsntaar ne b tẽebã
A Zeezi Kiris yaa yembr zaamẽ la rũndã la wakat sẽn kõn sa
Da saky tɩ koesãams toaytoay tak yãmb ye Bala yaa neer tɩ barkã keng yãmb sũyã la ka rɩɩb ye ta ka sõng neb nins sẽn dɩa wã ye
Tõnd tara tẽnkugri tɩ neb nins sẽn tʋmd sɛk roogẽ wã ka tar noor tɩ rɩ a rɩɩb ye
Bala rũms nins maankʋʋd kãsmã sẽn dɩk b zɩɩm n kõ Wẽnnaamã b tallda b nemdã n yi sikã zĩigẽ n yõog bugum
Rẽndã n kɩt ta Zeezi me sẽn dat n tall b meng zɩɩmã n maneg nebã tɩ b yɩ sõama Wẽnnaam yĩngã b yii tẽngã n tɩ nams kɛɛnga
Bɩ tõnd me sak yãnd ning bãmb sẽn paamã n yi n kẽng bãmb nengẽ
Bala tõnd ka tar tẽng ka sẽn paad wakat fãa ye tõnd baooda tẽng ning sẽn wata wã
A Zeezi maasem yĩnga bɩ d kõ Wẽnnaam maoong sẽn ya pẽgre sẽn dat n togs tɩ noor goam sẽn pʋt bãmb yʋʋre
Baoosgo da yĩmy maanneer la kũun ye bala yaa maand a woto buud la Wẽnnaam nonga
Saky yãmb taoor dãmbã noore la y sakdba Bala bãmb geta yãmb sɩɩsã yelle bãmb sẽn na n gom b yell Wẽnnaam taoorã yĩnga Maany y sẽn tõe tɩ b na ges y yell ne sũnoogo la ka ne wõosg tɩ rẽ ka na n zĩnd yõod ne yãmb ye
Pʋʋsy tõnd yĩnga Bala tõnd miime tɩ d sũur kaset yaa sõama la d tara ratem tɩ d yelmanesmã na yɩ sõama ne nebã fãa
Mam kota yãmb ne m sũur fãa tɩ y pʋʋs m yĩnga tɩ b tõe n lebs maam yãmb taotao
Bɩ Wẽnnaam sẽn so laafɩ wã soab ning sẽn yiisa piisã pekɩɩm kãsengã kũum pʋgẽ ne kaool sẽn paad wakat sẽn kõn sa wã zɩɩm tõnd Zusoabã a Zeezi
na kɩt tɩ yãmb tõog n maan sẽn yaa sõama tɩ y na maan bãmb daabo Bɩ Wẽnnaam kɩt tɩ bũmb nins sẽn noom bãmbã maan tõnd pʋse a Zeezi Kiris maasem yĩnga soab ning sẽn zems ne ziir zamaan woo zamaane Ãmina
M babiisi mam kota yãmb tɩ y sak n deeg saglg gomkãngã bala mam gʋlsa yãmb sebkoɛɛga
Bãngy tɩ b yiisa d babiig a Tɩmote n base A sã n wa pĩnda mam na n waa nea n ges yãmba
Pʋʋsy y taoor dãmbã fãa me ne ninsõamyã fãa Itali rãmbã pʋʋsda yãmba
Bɩ barkã zĩnd ne yãmb fãaA FƖLMOSEBRE
Wẽnnaam la Zusoab a Zeezi Kiris tẽntʋmd a zak n gʋlsd buud piig la a yiibã sẽn sãeegã n pʋʋsdbaTẽeb la Wẽnnaam yam
M babiisi makr buud toaytoay sẽn tõe n paam yãmbã gesyb wa bũmb sẽn wat ne yãmb sũnoog zãnga
yãmb sẽn mi tɩ y tẽebã makr wata ne sũmarã yĩnga
La yaa tɩlɛ tɩ sũmar maan a tʋʋmd sẽn zems zãnga tɩ yãmb zems zãnga la y yɩ neb sẽn bɩ la tɩ bũmb da paoog yãmb ye
Yam sã n paoog yãmb ned a yembre bɩ a kos Wẽnnaam sẽn kõt nebã fãa ne yamleoog n ka lengdẽ wã la b na kõa yamã
La a sã na n kos bɩ a kos ne tẽeb n da sãmb ye Bala ned ning sẽn sãmbd wẽnda wa kokãseng kopɛm sobg sẽn lengd la a zẽkdẽ
Bɩ ned a woto da tags ta na n paama bũmb Zusoabã nengẽ ye
A yaa ned sẽn yaa yam a yiib soaba ta yam yuusd a sẽn maandã fãa pʋgẽ
Bɩ babiig sẽn yaa naong soab maan sũnoog ne Wẽnnaam sẽn waooga wã
La bɩ arzɛk soab maan sũnoog ne Wẽnnaam sẽn ning yẽnda paoogr zĩigẽ wã Bala yẽnda na n looga wa mood puudu
Wĩntoog zẽkame tɩ zĩig fãa wɩnge A kʋɩɩsa moodã la a puudã sʋʋgame la a rasãndã menemame Arzɛk soab me na n zelga a woto a tʋʋma pʋseTõogr makr pʋgẽ
Ned ning sẽn yas kãenkãe makr pʋgẽ la sũnoog soaba Bala makrã zugẽ a na n paama vɩɩm sẽn yaa keoor Zusoabã sẽn kãab neb nins sẽn nong bãmbã
Bɩ ned baa a yembr sẽn paamd makr da yeel tɩ yaa Wẽnnaam n makd yẽnda ye Bala wẽng ka tõe n mak Wẽnnaam la bãmb mengã ka makd ned baa a yembr ye
La ned kam fãa paamda makre a mengã ratem sẽn tusda n belgda wã yĩnga
La yĩngã ratem sã n dɩk pʋga a rogda yelwẽnde La yelwẽndã sã n wa n bɩ a wata ne kũum
M babinongdse da tudgy y mens ne yelkãng ye
Kũunsõng fãa la kũun sẽn zems zãng fãa yita yĩngri vẽenem ba wã nengẽ Tekre wall toeoong ka be bãmb pʋgẽ baa bilf ye
Bãmb n dog tõnd wa sẽn zems b raabo sɩdgoamã maasem yĩnga tɩ tõnd na lʋɩ bãmb bõnnaandsã fãa taooreKoesakdba
M babinongdse bãngy yõwã neere Woto bɩ ned fãa wɩng ne kelgre la a maag ne goamã la a maag ne sũyikri
Bala ninsaal sũyikr ka wat ne tɩrlem Wẽnnaam nifẽ ye
Yaa woto yĩnga basy rẽgd buud fãa la pʋtoog fãa la y reeg gomd ning b sẽn bʋd yãmb pʋgẽ la sẽn tõe n fãag yãmb sɩɩsã ne sũbʋgsem
Yɩy koesakdba la y ra yɩ koekɛlgdb bala n belgd y mens ne tagsd sẽn ka sɩd ye
Bala ned sã n kelgd gomdã n ka sakdẽ a soab wẽnda wa ned sẽn get a meng nengɛtgẽ
la a sã n ges n sa a loogdame la taotao bala a yĩmda a sẽn dag n yaa toto
La ned ning sẽn get tõog sẽn zems zãngã sẽn yaa lohorem tõogã la a maoodẽ n ka kelgd bal la a yĩmdẽ wã la a maood n sakdẽ wã ninkãng na paam Wẽnnaam bark a sẽn maandã pʋgẽ
Ned sã n tẽed ta yaa wẽntũuda n yaool n ka tõe a zelemde a belgda a menga la ninkãng wẽntũudma yaa zaalem bala
Ba a Wẽnnaam taoore wẽntũudum sẽn yaa yɩlemde n ka tar wada yaa tɩ kẽng n ges kɩɩbse la pʋgkõap b yelpakr pʋse la tɩ gũus f meng ne dũni rẽgdo
M babiisi yãmb sẽn tẽed tõnd Zusoab a Zeezi Kirisã sẽn soa ziirã bɩ y ra tũus neb ye
Ned sẽn pid sãnem nugbĩnga la a yer naam fut sã n kẽ yãmb kaorengo tɩ naong soab me sẽn yer nimbãanfut me kẽ
yãmb sã n waoog ned ning sẽn yera naam futã n yeela Fo wa n zĩnd waoogr zĩkãngã wã la y yeel naongã soaba Fo yals yĩngr be wall f yeel Zĩnd tẽng mam naoẽ wã
Dẽ yĩnga yãmb ka tũusd nebã la y ya bʋkaoodb sẽn tar tagswẽnse
M babinongdse kelgyyã Dẽ yĩnga Wẽnnaam ka tũus neb nins dũni sẽn get wa naong rãmbã n kɩt tɩ b yɩ arzegs rãmba la b na n soog soolem ning bãmb sẽn kãab neb nins sẽn nongb bãmbã yĩng sɩda
La yãmba yãmb paooga naong soabã Dẽ yĩnga arzegs rãmbã ka weoogd yãmb la b tar yãmb n kẽnd bʋʋd zĩisẽ sɩda
Dẽ yĩnga ka bãmb n paoogd yʋsõng ning Wẽnnaam sẽn kõ yãmbã
Sɩda yãmb sã n sakd Wẽnnaam soolem tõog sẽn be gʋlssõamyã pʋgẽ n yetẽ tɩ Nong f to wa f mengã yãmb maanda neere
La yãmb sã n get nebã n tũusdba yãmb maanda yelwẽnde la tõogã kɩtame tɩ yãmb bãng tɩ y beegame
Bala ned ning fãa sẽn saka tõodã fãa n yaool n maan yelwẽnd n kɩɩs a yembr tãa a lebga bɛɛgd ne tõodã fãa
Soab ning sẽn yeel tɩRa yo wãsoabkãng me n yeel tɩRa kʋ wãLa fo sã n ka n maan yoobo n yaool n kʋ neda fo lebga tõog kɩɩsda
Gomy la y tʋm wa neb b sẽn na n tall lohorem tõog n kao b bʋʋdo
Bala ned sã n ka tar nimbãanzoeere bʋʋdã me ka na n zoe a nimbãaneg ye Nimbãanzoeer tõogda bʋʋdoTẽebo la tʋʋma
M babiisi ned sã n yet ta tara tẽeb n yaool n ka tʋmdẽ a yõod yaa bõe Dẽ yĩnga tẽkãng tõe n fãagame
D babiraoog bɩ d babipoak sã n yaa beelle tɩ daar fãa bɩ a ka tar dɩɩb n dɩtẽ
tɩ yãmb ned a yembr yeela yaa Kẽngy ne laafɩ yiis f waoodo la f rɩ n tɩge n yaool n ka kõa bũmb ning a sẽn tog n paam a sõngr yĩnga gomkãng yõod bee yɛ
Yaa a woto me ne tẽebã Tẽeb sã n ka naag ne tʋʋma a mengã yaa kɩɩnga
La nina na n yeelame Fo tara tẽebo la mam tʋmdame Wilg maam f tẽeb tɩ tʋʋm ka tũ ye la mam na n talla m tʋʋma n wilg foom m tẽebo
F tẽedame tɩ Wẽnnaam a yembr bal n be Yaa sõama Zĩndãmbã me tẽedame la b rigda ne rabeem
Yam ka sek soaba fo rat n bãngame tɩ tẽeb sẽn ka naag ne tʋʋm ka yõod la
Ka ne tʋʋm la tõnd ba a Abrahaam paam tɩrlem a sẽn ning a biribl a Izak tẽnkugr zug n kõ Wẽnnaamã la
Fo neeme tɩ tẽeb n dag n naag ne a tʋʋmã la a tʋʋmã yĩnga Wẽnnaam kɩtame ta tẽebã zems zãnga
Woto Wẽnnaam gʋlssõngã paama pidsgu B yeelame yaaA Abrahaam tẽe Wẽnnaamla b gesa rẽnda wa tɩrlem a yĩngaLa b boola lame tɩ Wẽnnaam zoa
Yãmb neeme tɩ yaa ne tʋʋm la ned paamd tɩrlem la ka ne tẽeb bal ye
Pʋgyoodr a Rahaab me ka ne tʋʋm yĩng la a paam tɩrlem a sẽn deeg Israyɛll gũusdbã la a kɩt tɩ b tũ sor a to n loogã sɩda
Yĩng sã n ka naag ne sɩɩga a yaa kũum Woto me tẽeb sã n ka naag ne tʋʋma a yaa kɩɩnga
M babiisi bɩ yãmb neb wʋsg da bao tɩ lebg karensaamdãmb ye Bala yãmb miime tɩ tõnd karensaamdãmbã bʋʋd na n yɩɩ toog n yɩɩda
Tõnd fãa tudgda ne tuudg buud wʋsgo Ned sã n ka tudg ne a goamã a yaa ned sẽn zems zãnga n tõe n gãd a yĩngã tõre
Tõnd sã n ningd wiid noy salba tɩ b na sak tõndo tõnd kɩtdame tɩ b yĩngã kẽnd tõnd sẽn datẽ
Ges koomkoglbɛdã me baa b sẽn yaa bɛd toto tɩ sobkãseng tusdba yaa koomkoglg wẽnemdedgbil bal n kɩtd tɩ koglgã teesd a soabã sẽn datẽ
Woto me zelemd yaa yĩngã wilbil a yembre la a waoogda a meng ne bũmb kãsemse Gesy bugbil bal sẽn tõe n yõog wekãsengã
Zelemd me yaool n yaa bugum a yaa wẽng zĩkãsenga Zelemd bee tõnd yĩnga wila sʋka a rẽgemda yĩngã tõre la a wɩngda tõnd vɩɩmã tõr ta lebg basɩ A bugmã yita bugtẽnga
Ninsaal wõra werũmsã buud fãa liuuli buud fãa bõnvuuds buud fãa koomẽ rũms buud fãa n kɩt tɩ b sakd yẽnda
La ned baa a yembr ka tõe n tõog a zelemd ta saka ye A yaa wẽng ned sẽn ka tõe n wõr n tõog ye A pida ne zẽnemkʋʋdga
Tõnd pʋʋsda Zusoabã sẽn yaa tõnd ba wã bark ne d zelemdã la yaa ne yẽnda me la tõnd kãabd neb nins Wẽnnaam sẽn naan n wẽneg b mengã
Bark la kãabwẽng yita noor a yembr pʋgẽ M babiisi a ka tog n yɩɩ a woto ye
Dẽ yĩnga konoog ne kotood tõe n bula konif a yembrẽ
Dẽ yĩnga m babiisi kankang tõe n woma oliivrãmb sɩda bɩ reezẽ tɩɩg tõe n woma kankama Konif sẽn yiisd koyamsem ka tõe n yiis konoog yeYam sẽn yit yĩngri
Ãnda yãmb sʋkã n yaa yam soaba ta yam weke Bɩ a yelmanesemsõngã wilg a tʋʋm sẽn yɩt ne bʋgsem la yam
La sũkitoaag sã n be yãmb sũuri tɩ geesemgeesem me beẽ da waoogy y mense la y da yag zĩrẽ n kɩɩs sɩdã ye
Yamkãng ka yam sẽn yit yĩngr ye A yita tẽng zug n yaa yĩng rẽnda la zĩndãmb dẽnda
Bala sũkĩir la geesemgeesem sẽn be zĩig ningã zũnglug la maan wẽns buud fãa bee be
Yam sẽn yit yĩngrã yaa sõama zãnga la sẽn paase a baooda laafɩ a wata ne sũbʋgsem la sugri la a pida ne nimbãanzoeere la bisõamyã fãa la a ka be bakre la zãmb ye
Tɩrlem bil bʋta laafɩ pʋgẽ la yaa laafɩ baoodbã n bʋta
Maoorã ne zabã sẽn be yãmb sʋkã yita yɛ sã n ka yãmb datem sẽn maood ne taab yãmb yĩngã wil pʋsẽ wã pʋgẽ
Yãmb get n datame la y ka paamd ye Yãmb yaa ninkʋʋdba la sũkinebã n yaool n ka tõe n paam baa fɩ ye Yãmb zabdame la y maoodẽ la y ka paamd ye bõe yĩnga yãmb ka kot ye
Yãmb kotame la y ka paamd ye bala bũmb ning yãmb sẽn tags n kosã ka sõama ye Yãmb kotame n dat n tall n maan y yĩnsã sẽn datã
Yãmb sẽn yaa ninyoaadbã yãmb ka mi tɩ dũni nonglem yaa beem ne Wẽnnaam la Dẽ ned sã n dat n yɩ dũni zoa a yɩta Wẽnnaam bɛyã
Yãmb tẽedame tɩ Wẽnnaam gʋlssõamyã sẽn yet tɩ Yaa ne sũkiir la Wẽnnaam nong sɩɩg ninga b sẽn kɩt tɩ b be yãmb pʋgẽ wãB gomda zaalem la
La bãmb kõta bark sẽn yɩɩda bala b gʋlssõamyã yetame yaaWẽnnaam kɩɩsda tɩtaamdãmbãla b ningda sikmmensrãmbã zut barka
Dẽ wã saky Wẽnnaam Kɩɩsy Sʋtãana la a na zoe n zãag ne yãmba
Kolgy Wẽnnaam la bãmb na pẽneg yãmbaYelwẽnmaandba nudgy y nusã Yam a yiib rãmbã nedgy y sũyã
Bãngy y nimbãanegã sẽn yaa a soaba maany sũsãanga yãbyyã Bɩ y laadã tek n lebg wiisgu tɩ y sũnoogã lebg sũsãanga
Siky y meng Zusoabã taoore la bãmb na zẽk yãmbaDa kao f babiig bʋʋd ye
M babiisi da gomy taab yell wẽng ye Ned ning sẽn gomd a babiig yell wẽnga wall a kaood a bʋʋdo a gomda tõogã yell wẽnga la a kaood tõogã bʋʋdo La fo sã n kaood tõogã bʋʋdo fo ka tõsakd ye fo yaa a bʋkaooda
Wẽnnaam b yembr tãa n yaa tõogã soaba la bʋkaooda Bãmb n tõe n fãag neda bãmb n tõe n sãama La fo yaa ãnda n kaood f to bʋʋdoDa wuk f meng ye
Yãmb dãmb sẽn yet tɩ Dũndã wall beoogo tõnd na n kẽnga tẽnkãngã n zĩnd be yʋʋmde n leeb n paam yõodo Yaa yãmb la m gomd ne
Yãmb sẽn ka mi y vɩɩmã sẽn na n yɩ toto beoogã yãmb yaa walem sẽn zẽkd wakat bilf pʋgẽ bala la a menemdẽ wã
Yãmb tog n yeelame yaa Zusoabã sã n data tõnd na vɩɩmde la d na n maan woto wall woto
La moasã yãmb waoogda y mens y tɩtaamã pʋgẽ Tɩtaam a woto buud fãa yaa wẽnga
Ned sã n mi tɩ maan neere n yaool n ka maandẽ a maanda yelwẽnde
Moasã mam gomda ne yãmba arzegsã rãmba Wɩsgy y meng n yãbe tood nins sẽn na n wa yãmb zutã yĩnga
Yãmb arzɛkã põogame Zũnzũy rɩɩ yãmb futã
Tẽngempiisim n dɩ yãmb sãnemã ne y wanzuri wã la b tẽngempiismã na n yɩɩ kaset sẽn kaood yãmb bʋʋdo n sãam yãmb yĩngã wa bugum Yãmb tigsa paoong moasã wakat sẽn yaa yaoolmã n bĩngi
Ade tẽntʋmdb nins sẽn tigs yãmb koodã tɩ yãmb yaool n ka yaobã kelemdame Tigsdbã kelems zẽk n taa pãnkẽemd soabã tʋbẽ
Yãmb vɩɩmda rɩntɩk pʋgẽ la teed sẽn nags sʋka Yãmb wuba y mens sãoong daarã yĩnga
Yãmb kaoo nintɩrg bʋʋd n kʋa la yẽnda ka kɩɩs yãmb yeSũmare ne pʋʋsgo
Woto yĩnga m babiisi maany sũmar hal tɩ ta Zusoabã waoongo Ad kakoaad gũuda a pʋtã bisõamyã n pid ne sũmar a yĩnga hal ta paam sigr saaga la bõnbɩʋʋng saaga
Bɩ yãmb me maan sũmare n keng y raoodo bala Zusoabã waoong kolgame
M babiisi da yẽgmy ne taaba tɩ Zusoabã ra wa kao yãmb bʋʋd ye Ad bʋkaoodã yɛsa dignoorẽ wã
M babiisi dɩky Wẽnnaam norɛɛsdbã sẽn gom Zusoabã yʋʋrã yĩngã mamsgo la b sũmarã tɩ yɩ mamsg yãmb yĩnga
Gese tõnd yetame tɩ neb nins sẽn yalsb kãenkãe wã yaa sũnoog rãmba Yãmb wʋmame tɩ b gom a Zoob sũmarã yelle la yãmb yãnda baoosg ning Zusoabã sẽn kõa wã BalaZusoabã pida ne nonglem la nimbãanzoeere
M babiisi sẽn yɩɩd fãa bɩ y da wẽen ne arzãna wall ne tẽngã wall ne wẽeneg buud a to ye La bɩ yãmb nyẽe yɩ nyẽe tɩ yãmb ayo yɩ ayo tɩ bʋʋd da wa n lʋɩ y zut ye
Ned bee yãmb sʋk n namsdẽ Bɩ a pʋʋse Ned n tar sũnoogo Bɩ a yɩɩl Wẽnnaam yɩɩla
Ned n be yãmb sʋkã n ka keeme Bɩ a bool Wẽnnaam nintũusdsã kãsemdãmbã la bɩ bãmb tika ne kaam ne Zusoabã yʋʋre n pʋʋs a yĩnga
Tẽeb pʋʋsg na n fãaga bãadã la Zusoabã na n yika lame la a sã n da maana yelwẽna a na paam sugri
Woto yĩngã vẽnegy n togsy taab y yelwẽna la y pʋʋs taab yĩnga tɩ y tõe n paam maagre Nintɩrg pʋʋsgo a sẽn pʋʋs ne a sũur fãa tara tõogr wʋsgo
A Eli dag n yaa ninsaal wa tõndo A pʋʋsa ne pẽdgre tɩ saag kõn ni ye la saag ka tok tẽng yʋʋm a tãab la kiis a yoob ye
La a leb n pʋʋsame la saag yii yĩngr n ni la tẽng bõnkoaadl woma biisi
M babiisi yãmb ned a yembr sã n menem n zãag ne sɩdã tɩ ned a to leb n talla ta wa a pʋgẽ
bɩ y bãng tɩ ned ning sẽn leb n talla yelwẽnmaandã ta bas meneng sorã n lebg n wa wã a fãaga ned yõore la a sõnga ta paam yelwẽn wʋsg sugriA PƖYƐƐR DẼENEMSEBRE
Maam a Pɩyɛɛr sẽn yaa a Zeezi Kiris tẽntʋmdã n tʋmd sebkãngã Wẽnnaam nintũusdsã sẽn sãeeg n be Põ la Galasi la Kapadoos la Aazi ne Bitini soolem n lebg sãamb beenẽ wã
Yãmb yaa tõnd ba a Wẽnnaam neb b sẽn tũusi wa sẽn zems bãmb sẽn pĩnd n bãngã tɩ Sɩɩgsõng welgy toor tɩ y zĩnd pʋpeelem n yɩ sakdb n paam ta Zeezi zɩɩmã pek yãmba Bɩ y paam bark la laafɩ wʋsgoTẽeb sẽn vɩ
Pẽgr Wẽnnaam ning sẽn yaa tõnd Zusoab a Zeezi Kiris ba Bãmb nimbãanzoeerã sẽn yaa kãsengã yĩnga b kõo tõnd dogem paalg a Zeezi Kiris sẽn vʋʋg n bas kũumã maasem yĩnga tɩ tõnd tar tẽeb pidsg gũudum
sẽn vɩ la d paam dogempʋɩɩr sẽn ka tõe n sãame wall rẽgme wall zelg ye La b bĩngala arzãn pʋg yãmb yĩnga
yãmb tẽebã yĩnga Wẽnnaam pãngã zãada yãmba tɩ yãmb na paam fãagr ning sẽn segl n sɛ n na n puk yaoolem wakatã
Yãmb maanda sũnoog bõnkãng yĩnga baa ne sẽn ya tɩlɛ tɩ yãmb paam makr buud toaytoay sẽn namsd yãmb moasã wakat bilf yĩngã
Yaa sẽn na yɩl n mak yãmb tẽebã n bãng a sẽn yaa a soaba Sãnem yaa bõnsãamdga la baoosgo b makdala ne bugum n getẽ La yãmb tẽebã sẽn tar yõod wʋsg n yɩɩd sãnemã b makda lame n getẽ ta Zeezi Kiris waoongã daare bɩ y paam pẽgre la ziiri ne waoogre
Baa ne yãmb sẽn nan ka yã a Zeezi Kirisã yãmb nonga bãmba Baa yãmb sẽn nan ka yã bãmbã yãmb tẽeda bãmba n maand sũnoog noor sẽn ka tõe n togse la sẽn tar ziiri
Bala yãmb paama y sɩɩsã fãagr tɩ yɩ y tẽebã keoore
Wẽnnaam norɛɛsdbã sẽn pĩnd n togs bark ning Wẽnnaam sẽn da bĩng yãmb yĩngã baoome la b vees n na n bãng fãagkãnga võore
Wẽnnaam norɛɛsdbã maoome n bao n na n bãng Kiris Sɩɩgã sẽn be bãmb pʋsẽ wã sẽn pĩnd n gomd Kiris namsgã ne b waoongã sẽn na n pʋglã sẽn na n yɩ wakat ninga la sẽn na n tũ ne bũmb ninga
La Wẽnnaam vẽnega b norɛɛsdbã tɩ b bãng tɩ bãmb sẽn deeg koɛɛg ningã ka bãmb mens yĩng ye la yaa yãmb yĩnga la b ya bõnkãens tʋmtʋmdba Moasã neb nins sẽn moon yãmb koenoogã togsa yãmb bõnkãens ne Sɩɩgsõng sẽn yi arzãnã pãnga la baa malegsã mens datẽ lame n wʋm a võoreBoolg tɩ yɩ pʋpeelem dãmba
Yaa woto yĩnga yõky y tagsgo yɩy gũusmmensrãmba la y paam tẽeb pidsg gũudum sẽn ya sõama zãng ne bark ning b sẽn na n kõ yãmb Kiris waoongã wakatã
Bɩ y yɩ komsakdse la y ra sak wẽng ratem nins yãmb sẽn dag n sak wakat sẽn looge y sẽn dag n be y zɩɩlmã pʋgã ye
La soab ning sẽn boola yãmbã sẽn yaa pʋpeelem soabã yĩnga bɩ yãmb me welg toor n yɩ pʋpeelem dãmb y yelmanesemã buud fãa pʋgẽ
Bala Wẽnnaam gʋlssõamyã yetameBɩ y yɩ pʋpeelem dãmbabala mam yaa pʋpeelem soaba
Yãmb sã n pʋʋsd Wẽnnaam ning sẽn ka tũusd nebã la sẽn kaood ned kam fãa bʋʋd wa sẽn zems a tʋʋmdã bɩ y kẽn ne gũusmmenga yãmb sẽn ket n be dũniyã zug wakate
Sɩd me yãmb miime tɩ ka ne bõnsãamds sẽn wẽnd ligdi wall sãnem la b fãag yãmb n yiis vɩɩmã minind nins sẽn ka yõodã yãmb sẽn deeg y yaabrãmba nengẽ wã pʋgẽ ye
La yaa ne Kiris zɩɩmã sẽn yaa sõama wʋsgã Kiris yɩɩ wa pebil sẽn ka tar yelle la sẽn ka
tar bãnde Wẽnnaam dag n pĩnd n yãka Kiris sẽn deng dũni naanego la b waa yãmb yĩnga yaoolem zamaana pʋgẽ
Kiris maasem yĩnga yãmb tẽeda Wẽnnaam ning sẽn vʋʋga Kiris n bas kũum la b kõb waoogrã Sẽn na yɩl tɩ yãmb tẽebã ne y teegrã zĩnd ne Wẽnnaam
Yãmb sẽn sak sɩdã n yɩlg y mensã sẽn na n yɩlẽ n paam nonglem mengmeng babiisã yĩngã bɩ y nong taab wʋsg ne y sũyã fãa
yãmb sẽn paam rogempaalgã yĩnga ka bõnbuud sẽn sãamd n kɩt tɩ yãmb paam dogem paalgã ye la yaa bõnbuud sẽn ka sãamda yaa Wẽnnaam goamã sẽn vɩ n paad wakat sẽn kõn sa wã
BalaNinsaal fãa wẽnda wa moodola a waoogrã fãa wẽnda wa mopuiMood kʋɩtame la mopui sʋʋgdame
La Zusoabã goam paada wakat sẽn kõn saYaa koekãng la koenoogã b sẽn togs yãmbã
Dẽ yĩngã basy pʋtoog fãa la sɩlem fãa la zãmbo la sũkiiri la paoogr goam buud fãa
Yɩy wa kompeelse n tʋlg Wẽnnaam goamã sẽn yaa wa bĩisim sẽn ka pulã ta bɩɩs yãmb tɩ y paam fãagre
sã n yaa tɩ yãmb pẽnega Zusoabã n bãng tɩ b yaa sõamaKugr sẽn vɩ
Kolgy Zusoab a Zeezi sẽn yaa kugvɩɩg ninsaalbã sẽn zãgsã la sẽn yaa kugr Wẽnnaam sẽn yãke la sẽn be yõod bãmb taoorã
La yãmb mens sẽn wẽnd kugvɩɩsã mey y mens tɩ yɩ Sɩɩgsõng roogo la maankʋʋdb sẽn yaa sõama n kõt Wẽnnaam maoong sẽn yaa Sɩɩgsõng rẽnda sẽn tat Wẽnnaam yam a Zeezi Kiris maasem yĩnga
Bala Wẽnnaam gʋlssõamyã pʋgẽ b yeelame yaaAde mam dɩgenda kugr sẽn tar pãng Sɩyõ pʋgẽmam sẽn yãke la m sẽn waoogeLa ned ning sẽn tẽeda kugkãngãa kõn paam yãnd ye
Dẽ yĩnga bãmb kugkãng bee yõod wʋsg ne yãmb sẽn tẽedã la ne neb nins sẽn ka tẽedãkugr ning tãnmetbã sẽn zagsãkugkãng lebga roogã pãng kugria soakã zĩigẽLa a yaa kuglakdg nebã yĩngaLa pĩig sẽn lubd nebã
Bãmb lakda kugkãngã b sẽn ka sakd Wẽnnaam goamã yĩnga La Wẽnnaam dag n pĩnd n miime tɩ na n yɩɩ a woto nebaWẽnnaam mengã nebã
La yãmb yẽ yãmb yaa buud b sẽn tũusi la naam maankʋʋdba la buud sẽn welg toor Wẽnnaam yĩnga neb Wẽnnaam sẽn da tɩ y moon n wilg sẽn boola yãmb n yiis likã pʋgẽ n kẽesy vẽenem sẽn be ziirã pʋgã tʋʋm sõama wã
Pĩnda yãmb dag n ka Wẽnnaam neb ye la moasã yãmb yaa Wẽnnaam nebã Yãmb sẽn dag n ka paam nimbãanzoeerã moasã yãmb paama nimbãanzoeereWẽnnaam tʋmtʋmdb yelmanesem
Mam zonongdse yãmb sẽn yaa sãamb la kaooswetã mam sagenda yãmb tɩ y ra sak yĩngã ratem wẽnsã sẽn zabd ne sɩɩgã ye
Paamy yelmanesem sẽn yaa sõama neb nins sẽn ka pʋʋsd Wẽnnaamã sʋka tɩ baa b sẽn dõt yãmb zĩig ning fãa n yetẽ tɩ y yaa tʋʋm wẽns maandbã bɩ b yã yãmb tʋʋm sõama wã n waoog Wẽnnaam b waoongã daare
Zusoabã maasem yĩnga saky dũniyã nebã tõod fãa sã n yaa rĩmdãmba sẽn so pãnga
sã n yaa nanambs rĩmã sẽn tʋm tɩ b sɩbg neb nins sẽn maand wẽngã la b waoog neb nins sẽn maand neerã
Bala yaa Wẽnnaam daab tɩ yãmb sẽn maand neerã y na kɩt tɩ yalembã bas b zɩɩlem goamã
Kẽny wa burkĩmba la y ra sak tɩ yãmb lohormã yɩ pʋtoog lillidg ye Bɩ y tʋm wa Wẽnnaam tʋmtʋmdba
Waoogy nebã fãa Nongy y babiisã la y zoe Wẽnnaam Waoogy rĩmã
Tʋmtʋmdba saky y zusobendãmba la y zoeba La ka zusobendãmb nins sẽn yaa ninsõamyã la sũbʋgsem dãmbã bal ye Saky neb nins sẽn ya
nintoosã me Bala ned sã n sak namsg sẽn ka zems nea a sẽn sakd Wẽnnaam yĩnga yõwã bee barka
Sɩd me yãmb sã n sak tɩ b nams yãmb y sẽn maan yelwẽnd yĩnga bõe waoogr n be be La yãmb sã n maan tʋʋm sõama n sak namsg bõnkãens yĩnga yõwã bee bark Wẽnnaam taoore
Sɩd me yaa bõnkãng yĩng la b bool yãmba Tɩ bõe Kiris me namsa yãmb yĩnga n bas mamsg ne yãmba tɩ y tũ bãmb naoã
Bãmb ka tol n maan yelwẽnd yela b ka tol n wʋm zĩrẽ goamsẽn yi bãmb noorẽ ye
Neb tʋʋ bãmba la b ka tʋʋs n lebs ye Neb namsa bãmba la b ka zab neb ye B basa b yɛlã sẽn kaooda bʋʋd tɩrgã nugẽ
Kiris meng n deeg tõnd yelwẽnã b yĩngã pʋgẽ dapɩkã zugu tɩ tõnd sẽn yaa wa kũum yelwẽnã wɛɛngẽ wã tõnd na vɩɩmd n maan tɩrlem Yaa bãmb poglgã yĩng la yãmb paamd maagre
Bala yãmb dag n wẽnda piis sẽn meneme la moasã yãmb lebgame n wa y sɩɩsã pekɩɩmã la b gũudã nengẽ
Woto me pagba bɩ yãmb ned kam fãa sak a sɩda tɩ baa bãmb neb kẽer sẽn ka sakd Wẽnnaam koɛɛgã bɩ b
sẽn yãt b pagbã yelmanesmã sẽn yaa sõama wã la sẽn waoogd bãmbã kɩt tɩ b sak Wẽnnaam tɩ ka tũ ne goam ye
Da baoy neerem ning ninã sẽn tõe n yã wã bala sẽn yaa zut pãnengo wall sãnem fanteedo wall nagem fut yeelgr ye
La yãmb tog n baoo neerem ning sẽn solge n be ned kam fãa sũurẽ la sẽn ka sãamdã sẽn yaa sũbʋgsem sɩɩga la sũmaasem Ade yaa bõnkãensã n tar yõod wʋsg Wẽnnaam nifẽ
Kʋdemd wakate pʋgsõama nins sẽn da tẽed Wẽnnaamã dag n manegda b mens a woto n sakd b sɩdba
Rẽndã n kɩt ta Saara dag n sakd a Abrahaam n boonda ta zusoaba Yãmb sã n maan tʋʋm sõama n ka sak n bas tɩ bãmb kẽes yãmb dabeem yãmb lebga a Saara kompugli
Woto me raopa bɩ yãmb ned kam fãa vɩɩmd ne a paga la y bãng tɩ bãmb yaa neb sẽn ka tar pãng wa yãmb ye Maanyb wa sẽn zemse n nandba bala b yaa pʋɩtntaas ne yãmba vɩɩm ning Wẽnnaam sẽn kõ wã pʋgẽ maanyyã a woto tɩ bũmb baa fʋɩ ra wa gɩdg yãmb pʋʋsg yeSũur kaset sẽn yaa sõama
Sẽn na n baase bɩ yãmb fãa paam tagsg a yembre la yam a yembre Paamy nonglem y babiis yĩnga la y pid ne nimbãanzoeere la sikmmenga
Da lebsy ned wẽnga a sẽn maan yãmb wẽng yĩng ye la y ra tʋʋs n lebs b sẽn tʋʋs yãmb yĩng ye Da maanyyã a woto ye Bɩ y lebs barka bala yaa bõnkãng yĩng la b bool yãmb tɩ y na paam bark tɩ yɩ y pʋɩɩre
Wẽnnaam gʋls sõama yetame yaaSɩd me ned sã n dat ta vɩɩm yɩa noogola a paam sũnoog a vɩɩm wakatebɩ a gũus ta zelemd da gom wẽng yela a ra sak ta noor gom zĩrẽ goam ye
Bɩ a zãag a meng ne wẽnga la a maan neerebɩ a bao laafɩ ne nebã la a pʋg laafɩ wã
Bala Zusoabã geta nintɩrsebãmb kelgda nintɩrs pʋʋsgola b wẽnemdeda b neng n basdneb nins sẽn maand wẽngã
Yãmb sã n wɩngd ne tʋʋm sõama maanego ãndã n na n maan yãmb wẽnga
La baa yãmb sã n paamd namsg tɩrlem yĩnga yãmb na paam sũnoogo Da zoey ninsaalbã sẽn zoet bũmb ningã ye la y ra sãam y sũy ye
Bɩ y waoog Kiris sẽn yaa yãmb Zusoabã y sũyã pʋsẽ Bɩ y yɩ neb sẽn tõe wakat fãa n leokd neb nins sẽn sokd yãmb n dat n bãng y tẽebã yellã ne sũmaasem la ne sikmmenga
Paamy sũur kaset sõngo tɩ baa sẽn yaa zĩig ning fãa bɩ neb nins sẽn kãnegdb yãmbã n gomd yãmb wẽng Kiris tũudmã pʋgẽ wã paam yãnde
Bala sã n taa Wẽnnaam yam tɩ tõnd paam namsg d sẽn maan neer yĩnga yõwã n yaa sõama n yɩɩd tõnd sẽn na n paam namsg d sẽn maan wẽng yĩnga
Sɩd me Kiris me kii vugr bal yelwẽnã yiisg yĩnga Bãmb sẽn yaa nintɩrgã b kii katɩrlem dãmbã yĩnga sẽn na yɩl n tall yãmb n ta Wẽnnaam nengẽ B kʋʋ bãmb yĩngã la Sɩɩgsõng leb n kõo bãmb vɩɩm
La Sɩkãng maasem yĩnga bãmb kẽnga kɩɩmkulg me n tɩ moon koɛɛgã sɩɩs nins b sẽn da balgã sʋka
Bãmb yaa neb nins sẽn yɩ kɩɩsdb wakat sẽn looge Wẽnnaam sẽn maan sũmar n kaoos wakat ning a Nowe sẽn maan koom koglgã tɩ neb bilfu dat n togs tɩ neb a nii wã kẽe a pʋgẽ n põs koomã
Rẽndã ra mamsda koom lisg ning sẽn fãagd yãmb rũndãrũndã wã Yaa lisg sẽn ka yĩng rẽgd yiisg yĩng ye la yaa kosg sẽn kot Wẽnnaam ne sũur kaset sẽn ya sõama a Zeezi Kiris sẽn vʋʋg n bas kũumã maasem yĩnga
A Zeezi Kiris zɛk n bee arzãna n be Wẽnnaam dɩtgo la malɛɛkrãmbã ne pãnsoaadbã la pãens rãmbã sakda bãmba
Dẽ wã yĩnga Kiris sẽn nams b yĩnga pʋgẽ wã yĩnga bɩ yãmb me paam tagsg a yembr ne bãmba Bala ned ning sẽn nams a yĩngã pʋg basa yelwẽnã
tɩ wakat ning sẽn ket yẽnda sẽn na n vɩɩmd a yĩngã pʋgã yẽnda kõn leb n vɩ wa sẽn zems ninsaal datem ye la a na n vɩɩmda wa sẽn zems Wẽnnaam datem
Sɩd me wakat sẽn looge yãmb dag n maanda wa neb nins sẽn ka pʋʋsd Wẽnnaamã sẽn maandã Yaa n sekame Yãmb dag n kẽnda raglem pʋga ratem wẽnse la yũ rãam n tuumdẽ wã pʋga la rãtɩgrã ne yãobeedã pʋga la wẽnnaandsã pʋʋsg sẽn yaa bõnwẽng wʋsgã pʋga
Yãmb sẽn ka leb n naagd neb nins sẽn ka pʋʋsd Wẽnnaamã n maand tʋʋmdẽgd kãensã a linga bãmb tɩ b kãnegd yãmba
Bãmb na n yals n togsa b yɛlã soab ning sẽn segl n sɛ n na n kao ninvɩɩs la kũum bʋʋdã taoore
Sɩd me yaa rẽ yĩng n kɩt tɩ b moon koenoogã neb nins sẽn ki wã me tɩ ninsaalbã sẽn kao bãmb bʋʋd wa sẽn zems yĩngã rẽndã bɩ Wẽnnaam nifẽ bãmb na vɩ sɩɩg pʋgẽ
Bũmb fãa sɛɛb wakat kolgameDẽ wã yĩnga yɩy neb sẽn tar yam la gũusmmensrãmba n kẽng taoor ne pʋʋsgo
La sẽn deng bũmb fãa nongy taab daar fãa Balanonglem luta yelwẽn wʋsgo
Maany taab sãando tɩ yẽgeng kaẽ ye
Yãmb ned kam fãa sẽn deeg kũunã rɩkyb n tʋm n sõng neb a taaba wa Wẽnnaam barkã kũun toaytoayã yelgɛtb sẽn yaa sõama
Ned sã n gomda bɩ a gom wa sẽn zemsd Wẽnnaam goamã sẽn yetã Ned sã n sõngdẽ bɩ a sõng wa sẽn zemsd pãng ning Wẽnnaam sẽn kõa wã tɩ Wẽnnaam sẽn so ziiri la pãng wakat sẽn kõn sa wã paam waoogr bũmba fãa pʋga a Zeezi Kiris maasem yĩnga ÃminaNamsgo fo sẽn yaa Wẽnnaam nedã yĩnga
Mam zonongdse ra saky tɩ namstoaag ning sẽn be yãmb sʋk n makd yãmbã yɩ lingr ne yãmba tɩ yaa wa yaa yelsãang n paamd yãmb ye
Ka tog n yɩ a woto ye maany sũnoogo yãmb sẽn paam pʋɩɩr ne Kiris namsgã yĩnga tɩ yãmb tõe n maan sũnoog n kɩdem wakat ning bãmb ziirã sẽn na n pukã
Bark bee yãmb zugu nebã sã n nams yãmb Kiris yʋʋrã yĩnga bala Sɩɩg ning sẽn be ziirã sẽn yaa Wẽnnaam Sɩɩgã bee yãmb zutu
Bɩ yãmb ned baa a yembr da paam namsg a sẽn yaa ninkʋʋd yĩnga wall wagdr yĩnga wall tʋʋmwẽns maand yĩnga wall a sẽn yaa ned sẽn kẽed yɛl sẽn ka paka yĩng ye
La ned sã n paamd namsgo a sẽn yaa Kiris tẽed yĩnga bɩ a ra zoe yãnd ye a pẽg Wẽnnaam b sẽn boond yẽnda tɩ Kiris tẽedã yĩnga
Bala moasã yaa wakat b sẽn na n sɩng bʋʋdã kaoob ne Wẽnnaam nebã La sã n mikame tɩ yaa ne tõnd la b na n sɩng bʋʋdã kaoobo neb nins sẽn ka sakdb Wẽnnaam koenoogã baoosg na yɩɩ a wãna
La sã n yaa tɩ nintɩrg fãagr paoong yaa toogo dẽ ned ning sẽn yaa wẽnkɩɩsd la yelwẽnmaandã yell na n yɩɩ a wãna
Rẽ wã yĩnga bɩ neb nins sẽn paamd namsg wa sẽn zems Wẽnnaam tʋlsmã rɩk b sɩɩsã n bas Wẽnnaam sẽn yaa naanda la sɩd soabã nugẽ n kell n maan neere
Dẽ mam sagenda kãsemdãmbã sẽn be yãmb sʋkã mam me sẽn yaa kãsem wa bãmbã la m ya Kiris namsgã kaset soabã la m ya pʋɩtntaag ne Kiris ziirã sẽn na n wa pukã yĩnga
Rɩlgy Wẽnnaam piisã sẽn be ne yãmbã La ka ne modgr ye yaa ne yamleoogo wa sẽn zems Wẽnnaam daabã La ka paoong ratem yĩng ye yaa ne sũur sẽn yaa sõama
La ka tɩ y soog nebã b sẽn gũnug yãmbã ne pãng ye la yaa tɩ yãmb na yɩ mamsg wʋsg piisã yĩnga
La Pekɩɩmbã kãsem sã n wa puki yãmb na n paama maanf sẽn tar ziiri la sẽn ka sãamd ye
Woto me kombɩɩse saky kãsemdãmbã La bɩ yãmb fãa paam sikmmenga yãmb ne taab sʋka BalaWẽnnaam kɩɩsda wukmmens rãmbãla b ningd sikmmens rãmbã zut barka
Dẽ wã siky y mens Wẽnnaam sẽn yaa pãng soabã taoore tɩ bãmb tʋlsmã wakat sã n ta bɩ bãmb zẽk yãmba
Siky yãmb yɩɩrã fãa n bas ne bãmba bala bãmb n get yãmb yelle
Yɩy neb sẽn tar yam Gũusyyã Yãmb bɛyã sẽn ya a Sʋtãan gõodame n kelemd wa gɩgemde n baood a sẽn tõe n paam a soab n sãame
Kɩɩsyyãa n yals tẽebã pʋg kãenkãe la y bãng tɩ namsg a woto buud me namsda yãmb babiisã sẽn be dũniyã pʋgã
Yãmb sã n nams wakat bilf pʋgẽ Wẽnnaam sẽn so bark fãa wã sẽn boola yãmb tɩ y wa paam pʋɩɩr ne ziir ning sẽn kõn sa a Zeezi Kiris maasem yĩngã bãmb menga na n zãmsa yãmba n paas yãmb pãnga n kɩt tɩ yãmb kɩ yẽga la b kɩt tɩ yãmb yɩ neb sẽn ka vigsd ye
Bɩ pãngã yɩ bãmb dẽnd zamaan woo zamaane ÃminaYaoolem pʋʋsem
Yaa ne tõnd babiig a Sɩlvẽ sẽn yaa sɩd soabã nug la mam gʋlsd sebbikãngã n na n tʋm yãmba la m saglyã la m wilgy tɩ yãmb sẽn be bark ning pʋgã n ya Wẽnnaam bark mengmenga
A Kiris tẽedbã sẽn be Babilondã ne m biig a Mark me pʋʋsda yãmba
Pʋʋsy taab n mok taab ne nonglem mokre Bɩ Yãmb fãa sẽn tũud Kirisã paam laafɩA PƖYƐƐR YIIBẼSEBRE
Maam a Sɩmo Pɩyɛɛr sẽn yaa a Zeezi Kiris yamba la b tẽntʋmdã n tʋmd sebkãngã neb nins sẽn paam tẽeb sẽn tar yõod wa tõnd dẽnda nengẽ Yaa tõnd Wẽnnaamã ne d Fãagd a Zeezi Kiris tɩrlem tʋʋmdã maasem yĩng la d paama
Bɩ yãmb sẽn bãng Wẽnnaam ne tõnd Zusoab a Zeezi wã kɩt tɩ y paam bark la laafɩ wʋsgoYelmanesem sẽn tog n yɩ toto tẽebã pʋgẽ
Wẽnnaam pãngã kõo tõnd bũmb ning fãa sẽn tõe n sõng tõnd tɩ d vɩɩmd Wẽnnaamã tũudum pʋgẽ la a kɩt tɩ d bãng soab ning sẽn boola tõnd tɩ d paam bãmb ziirã ne b sõmblmã
Yaa bõnkãens maasem yĩng la b kõ tõnd kãabs nins sẽn yaa sõama la kãsemsã tɩ yãmb sã n zoe n bas ratemwẽnsã sẽn be dũniyã n wat ne sãoongã kãabkãens yĩnga yãmb na paam Wẽnnaam yalẽ wã
La bõnkãng yĩng me maany y pãng sẽn tõe fãa tɩ y tẽebã naag ne sõmblem tɩ y sõmblmã naag ne bãngre
La bãngrã pʋgẽ bɩ y mao n paas yõkmmenga la yõkmmenga pʋgẽ bɩ y paas sũtõogo la sũtõogã pʋgẽ bɩ y paas Wẽnnaam sakre
La Wẽnnaam sakrã pʋgẽ maany taab babiir manesem la babiirã manesem pʋgẽ paasy nonglem
Sɩd me bõnkãensã sã n be yãmb pʋsẽ la b sã n paamd pãng be n paasdẽ b na n kɩtame tɩ yãmb maan tʋʋmã la y wom biis sẽn na n kɩt tɩ yãmb bãng tõnd Zusoab a Zeezi Kiris n paase
La ned ning sẽn ka tar bõnkãens yaa zoanga la a nina mumame la a yĩmdame tɩ yẽnda paama pekr ne yelwẽn nins yẽnda sẽn da maan tɩ loogã
M babiisi yaa woto yĩnga modgy n yalsy kãenkãe Wẽnnaam sẽn bool yãmbã pʋgẽ la b sẽn yãk yãmbã pʋgẽ yãmb sã n maan woto yãmb kõn tol n bʋdg n bas y tẽebã ye
Yaa woto n na n kɩt tɩ b kõ yãmb noor zãnga tɩ y kẽ tõnd Zusoab la d fãagd a Zeezi Kiris soolem sẽn kõn sa wã pʋgẽ
Yaa woto yĩng tɩ mam na n tẽegd yãmb bõnkãens daar fãa baa ne yãmb sẽn zoe n mibã la y sẽn yas kãenkãe sɩdkãngã pʋgẽ wã
Mam tagsame tɩ yaa neere tɩ mam sẽn ket n vɩ yĩnkiidkãngã sẽn yaa wa furoogã pʋga bɩ m tẽegy tɩ y ra gũs ye
Bala mam miime tɩ sã n yɩ bilfu mam na n yii yĩnkiidkãngã pʋgẽ wa tõnd Zusoab a Zeezi Kiris sẽn vẽnega ne maamã
La mam na n modgame tɩ mam loogr poore bɩ yãmb tõog n tẽegd bõnkãens yell bũmb fãa pʋgẽNeb sẽn yã Kiris waoogre
Sɩd me tõnd ka tũnug soalem b sẽn tags n naane n togs yãmb tõnd Zusoab a Zeezi Kiris pãnkãsengã la bãmb waoongã yell ye la yaa tɩ tõnd mens nin yãnda bãmb ziirã
Bala bãmb deega waoogr la ziir tõnd Ba a Wẽnnaam nengẽ Yaa bãmb sẽn wa n wʋm naam sẽn be ziirã koɛɛg sẽn gom ne bãmb n yeel tɩAda yaa mam biriblnongrsẽn ta mam yam zãnga
Yaa tõnd sẽn wa n be tãnsõngã zug ne bãmbã la tõnd wʋm koekãng sẽn yi arzãn n gome
Tõnd leb n mii vẽeneg tɩ pĩndnbãngr goam sẽn da togsã yaa sɩda Yaa neer tɩ yãmb ges bõnkãens wa y sẽn get fɩtl sẽn be zĩlikẽ n yãgd n gũud hal beoog sẽn na n vẽeg tɩ yibeoog ãdgã yãg yãmb sũyã pʋse
Sẽn deng bũmb fãa bãngy tɩ ned ka be n tõe n bilg Wẽnnaam gʋlssõamyã pĩndnbãngr gomd baa a yembr võor ne a meng pãng ye
Bala pĩndnbãngr gomd baa a ye zɩ n tol n yɩ ne ninsaal tʋlsem ye la yaa Sɩɩgsõng sẽn kõ bũmb ningã la ninsaalbã reegd n togsd Wẽnnaam yĩnga
Zĩrẽbãngdb n dag n zĩnd Wẽnnaam nebã sʋka Woto me zĩrẽ karensaamdãmb n be yãmb sʋkã B na n maana sɩlem n wa ne zãmsg sẽn menesd nebã la b na n kɩɩsa Zusoab ning sẽn fãaga bãmbã la b na n taka sãoong taotao n wa b mens zutu
Neb wʋsg na n pʋga bãmb b tʋʋmbeedã pʋgẽ la sɩd sorã na n paama tʋʋsgo bãmb tʋʋmbeedã yĩnga
Bãmb ratwʋsgã yĩnga b na n belga yãmb ne sɩlem goam n fã yãmba La bãmb sɩbgrã sɩnga hal daar zãr n watẽ la bãmb sãoongã ka na n vaal ye
Bala Wẽnnaam ka bas tɩ malegs nins sẽn maanb yelwẽnã põs ye B rigb lame n lobe n kẽesb bogzulung sẽn yaa lik bida pʋgẽ n balgb be n gũud bʋʋdã kaoob daare
Wẽnnaam ka bas pĩnd dũniyã ta põs ye Yaa neb a nii bal la bãmb põsgyã Ya a Nowe n dag n yaa tɩrlmã koemoaanda La Wẽnnaam kɩtame tɩ sakãseng wa ni wẽnkɩɩsdbã dũni zugu
Wẽnnaam sɩbga tẽms nins sẽn boond tɩ Sodom la Gomoorã n kɩt tɩ b lebg tompeglem tɩ yɩ mamsg wẽnkɩɩsdb nins sẽn na n pʋgl n wa wã yĩnga
La Wẽnnaam fãaga nintɩrg a Lote Yẽnda sũur da sãama hal wʋsgo ninwẽns kãensã tʋʋmdẽgdã sẽn ya wʋsgã yĩnga
Bala nintɩrkãng sẽn da be bãmb sʋk n yãt tʋʋmdẽgd nins b sẽn maandã la a wʋmdẽ wã a sũurã ra sãamda daar fãa ta namsd wʋsg a tɩrlmã pʋgẽ
Rẽ wã Zusoabã mii b sẽn na n maan toto n fãag neb nins sẽn sakd bãmbã makr wakate la b sẽn na n maan toto n bĩng tʋʋmwẽns maandbã n sɩbgb bʋʋdã kaoob daare
Sẽn pʋs n yɩɩd fãa yaa neb nins sẽn be tʋʋmdẽgd maaneg ratem pʋgã n baood n maan yĩngã tʋlsem la b kɩɩsd Wẽnnaam noorãZĩrẽ karensaamdãmbã yaa sekmmensrãmba la tɩtanebã b ka yɛɛsd tɩ paoog yĩngr rãmb ziirã ye B tʋʋdb lame
Baa malegs nins sẽn tar pãng ne pãntõog n yɩɩd bãmbã yaool n ka gomd yĩngr pãens rãmbã wẽng Zusoabã taoor ye
Ninwẽnkãensã wẽnda rũms sẽn sakd b mens ratem tɩ b belmã yõod yaa yõk n kʋ balã Bãmb paoogda bũmb nins b sẽn ka mi Bãmb mens tʋʋm dẽgdã n na n sãamba
Bãmb tʋʋm wẽnsã yĩnga b na n deega tʋʋm wẽns yaoodo Bãmb getame tɩ tʋm wẽngã ratem tʋʋm ne wĩntoog yaa sũnoog bũmbu Bãmb yaa wẽns la rẽgdo la b sẽn naagd yãmb n dɩtẽ wã wakate b maanda sũnoog ne b zãmbã
Bãmb nina geta pʋgyoaadba la b zɩ n maan yelwẽn n tɩg ye B belgda neb nins yam sẽn yuusdã n tõogdẽ b sũyã pida ne maan sɩlem n kãag n kõ b mense Wẽnnaam kãabwẽng bee bãmb zutu
Bãmb bʋdg n basa sotɩrgã n menem n tũ a Bewoor biig a Balaam sore Yẽnda sakame n na n maan wẽng n deeg yaoodo
la a paama lengre a kɩɩsgã yĩnga Bõang sẽn ka gomd goma wa ninsaala n gɩdg Wẽnnaam norɛɛskãng yalemtʋʋmã
Ninkãens wẽnda buls sẽn ka tar koom ye la wa sawat sobg sẽn dɩkda B zĩig na n yɩɩ lik sẽn yaa bida pʋgẽ
Ne bãmb wukmmeng goamã sẽn yaa vɩɩdã b rɩkda b yĩngã ratem sẽn yaa tʋʋmdẽgdã n belgd neb nins sẽn nan lak b mens ne neb nins sẽn vɩb wẽng maaneg pʋgẽ wã
Bãmb kãabda nebã lohorem tɩ bãmb mensã yaool n ya tʋʋmdẽgd yembse bala ned kam fãa yaa bũmb ning sẽn tõog yẽnda wã yamba
Sɩd me nebã sã n bãng tõnd Zusoab la d fãagd a Zeezi Kirisã n yi n bas dũni wã dẽgdã n leb n kẽ a pʋgẽ ta tõog bãmba bãmb yaoolem toogã wẽng na n yɩɩga pipi rẽndã
Bala bãmb sã n dag n ka bãngẽ tɩrlmã sor n são bãmb sẽn bãnga n yaool n wẽnemd n bas tõsõng ning b sẽn dag n kõ bãmbã
Bũmb ning sẽn paam bãmbã yaa wa yelbũnd ning sẽn yaa sɩdã sẽn yeelãBaagã lebg n tɩ rɩɩ a sẽn dag n wʋbãla kurkuyãangã b sẽn nan pekã leb n tɩ bilma begdã
Mam zonongdse ade zoe n yaa sebr a yiibnsoab mam sẽn gʋlsd yãmba Sɛb a yiibã fãa pʋse mam tẽegda yãmba sẽn na n yɩl tɩ yãmb yamã puk vẽenega
tɩ yãmb tõog n tẽeg Wẽnnaam norɛɛs sõmyã sẽn dag n deng n togsã la tõnd Zusoab la d Fãagdã tõogã yãmb tẽntʋmdbã sẽn zãms yãmbã
Sẽn deng bũmb fãa bãngy tɩ yaoolem wakate neb sẽn laad neb n na n zĩndi B na n yaala yãmba b na n yɩɩ neb sẽn sakd b mens yĩngã ratem
La b na n yeelame yaa Bãmb sẽn da kãab tɩ b na n lebg n waame wã b bɛɛ
Sɩd me yaa ne yamleoog la b yĩm tɩ wakat sẽn looge saasẽ la tẽng zĩndame Wẽnnaam gomame tɩ tẽng puk koomã sʋka la yɩɩ koomã la Wẽnnaam kɩt tɩ lebg tẽnga
La b yĩmame tɩ tẽngã Wẽnnaam sẽn naan a woto wã yaa kokãsengã n leb n dɩa ta sãame
La ne gomkãng bala saasẽ la rũndã dũni wã bĩnga bugum yĩnga B bĩngbla b sẽn na n kao ninwẽnsã bʋʋd n kɩt tɩ b sãamã daar yĩnga
Mam zonongdse bũmb a yembr n be yãmb sẽn ka tog n yĩm ye yaa tɩ ne Zusoabã daar a yembr yaa wa yʋʋm tusrila yʋʋm tusr yaa wa daar a yembre
Wẽnnaam ka basd tɩ bãmb sẽn kãabã kaoos n pids wa neb kẽer sẽn tagsdã ye La yaa tɩ bãmb maanda sũmar ne yãmba b sẽn ka rat tɩ ned baa a yembr sãama yĩnga Bãmb ratem yaa tɩ yãmb fãa tek yam n kos sugri
Zusoabã daara na n waa wa wagdre Badaare saasẽ na n looga ne bʋrkãsenga Bugmã sẽn kok teed ninsã na n yẽnegame la dũni wã ne bũmb nins sẽn be a pʋgẽ wã na n dɩɩ bugum
Rẽ wã yĩnga bõnkãensã fãa sẽn na n wa n yẽnegã yĩnga gesy tɩ yãmb yelmanesmã ne y Wẽnnaamã tũub yɩ sõama
Gũuyyã la y modg n kɩt tɩ Wẽnnaam daarã wa taotao Yaa daar ning saasẽ sẽn kok bugmã sẽn na n yẽneg tɩ teedã fãa me sẽn kok bugum na n yẽnegã
La tõnd gũuda Wẽnnaam sẽn pʋlem saasẽ paalg la dũni paalgã tɩ tɩrlem na n zĩnd a pʋgã
Mam zonongdse gũudumkãngã pʋgẽ modgy tɩ bãmb na mik tɩ yãmb ka tar rẽgdo la tɩ y ka tar bũmb sẽn ka zemse la tɩ y bee laafɩ pʋga
Bãngy tɩ tõnd Zusoabã sẽn maand sũmarã yaa tɩ yãmb na paam fãagre wa tõnd babinongr a Poll sẽn gʋls me n wilg yãmb wa sẽn zems yam ning Wẽnnaam sẽn kõ yẽnda wã
A Poll maanda a woto a sɛbã fãa pʋse sɛbã a sẽn gʋls n gomd bõnkãens yelle la sẽn tar koees b wʋmb sẽn yaa toogo tɩ neb nins sẽn ka mi wã la sẽn nan ka kɩb yẽgã toeemd b võor wa b sẽn toeemd gʋlssõamyã fãa võor tɩ gõdg n sãamdbã
Woto yĩnga m babinongdse yãmb sẽn pĩnd n paam tɩ b keoog yãmbã maany gũusgu tɩ neb nins toog sẽn ka be ne Wẽnnaam sakrã bʋdgrã da wa tus yãmb tɩ y ka leb n yas kãenkãe yɛs ye
Bɩ yãmb bɩ tõnd Zusoabã la d Fãagd a Zeezi Kiris barkã pʋgẽ la y bãngdb yellã n paasdẽ Bãmb n so ziir sẽn sɩng ne moasã hal tɩ ta wakat sẽn kõn saA ZÃ DẼENEMSEBRE
Tõnd gʋlsda yãmb sẽn kẽed ne vɩɩm koɛɛga wɛɛngẽ koɛɛg ning sẽn dag n be hal sɩngr wẽndẽ wã tɩ tõnd wʋm a kibarã tɩ d mens nin yãnda wã tɩ tõnd gesa wã la d sɩɩsa ne d nusã
b puka lame tɩ tõnd yã Yaa rẽ yĩngã tɩ tõnd kõt yãmb koekãng kaseto la d togsd yãmb vɩɩm sẽn kõn sa wã koɛɛg sẽn dag n be tõnd Ba nengẽ tɩ b vẽnega ne tõndã
Bũmb ning tõnd sẽn yã la d wʋmã tõnd togsdala yãmb me tɩ yãmb me tõe n paam lagemntaar ne tõndo La tõnd lagemntaarã bee ne d ba wã la ne b Biribl a Zeezi Kirisi
Tõnd gʋlsda bõnkãngã tɩ tõnd sũnoogã na pid zãngaWẽnnaam yaa vẽenem
Ad koɛɛg ningã tõnd sẽn wʋm a Zeezi Kiris nengẽ n togsd yãmbã Wẽnnaam yaa vẽenem la lik baa bilf ka be bãmb pʋgẽ ye
Tõnd sã n yetẽ tɩ d tara lagemntaar ne bãmb n yaool n kẽnd lik pʋgẽ tõnd yagda zĩrẽ la d ka maand sɩd ye
La tõnd sã n kẽnd vẽenemẽ wa bãmb mengã sẽn be vẽenemẽ wã tõnd tara lagemntaar ne taaba la bãmb Biribl a Zeezi zɩɩmã pekda tõnd yelwẽnã fãa n yiisi
Tõnd sã n yetẽ tɩ d ka tar yelwẽnde tõnd belgda d mense la sɩd ka be tõnd pʋgẽ ye
Tõnd sã n vẽneg n togs Wẽnnaam d yelwẽnã bãmb yaa sɩd soaba la tɩrga tɩ kõ tõnd sugr d yelwẽnã yĩnga la b pek tõnd n yiis d tʋʋmwẽnsã fãa
Tõnd sã n yeel tɩ d ka maan yelwẽnde tõnd geta Wẽnnaam wa zĩrẽ yagda la bãmb goamã ka be tõnd pʋgẽ yeKirisã yaa tõnd sɛyõakda
Mam kombãoonego m gʋlsda yãmb bõnkãngã sẽn na yɩl tɩ y ra maan yelwẽn ye La ned sã n maan yelwẽnã tõnd tara sɛyõakd sẽn be d ba wã nengẽ Yaa tɩrlem soab a Zeezi Kirisi
B talla a Zeezi meng n maan maoong tõnd yelwẽnã sugr kũun yĩnga la ka tõnd bal yelwẽnã yĩng ye la dũni nebã fãa me yelwẽnã yĩnga
Tõnd sã n sak Wẽnnaam tõodã dẽ tõnd miime tɩ d bãnga bãmba
Ned ning sẽn yet ta mii Wẽnnaam la a yaool n ka sakd b tõodã yẽnda soab yaa zĩrẽ yagda la sɩd ka be yẽ pʋgẽ ye
La ned ning sẽn sakd Wẽnnaam goamã a wilgdame ta nonga Wẽnnaam sɩdsɩda Ad tõnd sẽn tõe n bãng toto tɩ d bee bãmb pʋgẽ
Sẽn yeta tɩ yẽnda paada Wẽnnaam pʋgẽ tog n kẽnda wa a Zusoabã sẽn dag n kẽndã
M komnongdse ka tõpaalg la mam gʋlsd yãmb ye yaa tõkʋdg yãmb sẽn dag n paam hal sɩngrẽ wã Tõkʋdg kãng yaa koɛɛg ning yãmb sẽn dag n wʋmã
Mam sẽn gʋlsd yãmbã yaa tõpaalg me Yelkãng yaa sɩd Zusoabã pugẽ la yãmb pʋse Bala lik bida wã loogdame la vẽenem sɩdsɩdã zoe n yãgdame
Ned ning sẽn yet ta bee vẽenemẽ n yaool n kis a babiiga a ket n bee lik bida pʋgẽ
Ned ning sẽn nong a babiig bee vẽenemẽ bũmb ka be n na n luba ye
La ned ning sẽn kis a babiig bee lik bida pʋgẽ Yẽ kẽnda likã pʋgẽ n ka mi a sẽn dabdẽ ye bala likã kɩtame ta ninã ka ne ye
Kombãoonego mam gʋlsda yãmb tɩ bala Kiris yʋʋrã yĩnga yãmb paama y yelwẽnã sugri
Barãmba mam gʋlsda yãmb tɩ bala yãmb sẽn bãng soab ning sẽn bea hal sɩngr wẽndẽ wã yĩnga Kombɩɩse mam gʋlsda yãmba tɩ bala yãmb tõoga wẽng soabã Kombãoonego mam gʋlsa yãmba tɩ bala yãmb bãnga d ba wã
Barãmba mam gʋlsa yãmba tɩ bala yãmb bãnga soab ning sẽn be hal sɩngr wẽndẽ wã Kombɩɩse mam gʋlsa yãmba tɩ bala yãmb tara pãnga tɩ Wẽnnaam goamã be yãmb pʋgẽ la tɩ y tõoga wẽng soabã
Da nongy dũni wã wall bũmb ning sẽn be a pʋgẽ wã ye Ned sã n nong dũni wã d ba wã nonglem ka be a soab pʋgẽ ye
Bala bũmb nins fãa sẽn be dũniyã pʋgã sã n ya yĩng ratem wẽngã la ninã sẽn get bũmb nins n datã la wilgmmeng arzegs sẽn wat ne wã ka yit Wẽnnaam nengẽ ye a yita dũni nengẽ
Dũni loogdame la a ratem wẽngã me loogdame La ned ning sẽn maand Wẽnnaam daab paada wakat sẽn kõn saKiris kɩɩsda
Mam kombãoonego moasã yaa yaoolem wakate Wa yãmb sẽn dag n wʋm tɩ Kiris kɩɩsd n watã ad Kiris kɩɩsdb wʋsg n be moasã Rẽ kɩtame tɩ tõnd miẽ tɩ yaa yaoolem wakate
Bãmb yii tõnd sʋka la b rag n ka tõnd neb ye Tɩ bõe bãmb sã n dag n yaẽ tõnd nebã b dag n na n paa ne tõndo La b sẽn maan toto wã wilgda vẽeneg tɩ ka nebã fãa n yaa tõnd neb ye
Yãmb mensã paamame tɩ soab ning sẽn welga toorã kõ yãmb b Sɩɩgã la yãmb fãa tara bãngre
Mam sẽn gʋls yãmbã ka tɩ yãmb ka mi sɩdã ye la yaa yãmb sẽn mia wã yĩnga la zĩrẽ sẽn ka yit sɩd pʋgẽ wã yĩnga
Ãnda la zĩrẽ yagdã sã n ka ned ning sẽn kɩɩsd ta Zeezi ka Kirisã Ned ning sẽn yet ta ka mi d ba wã ne b biriblã yaa Kiris kɩɩsda
Ned ning fãa sẽn yet ta ka mi biriblã ka tar ba wã me ye la ned ning sẽn yet ta mii biigã a tara ba wã me
Sã n yaa ne yãmba koɛɛg ning yãmb sẽn dag n wʋm hal sɩngrẽ wã tog n paa yãmb pʋse Bũmb ning yãmb sẽn wʋm hal sɩngrẽ wã sã n pa yãmb pʋse yãmb me na n paa biriblã ne ba wã pʋga
Ad bũmb ning Kiris sẽn kãab tõndã Yaa vɩɩm sẽn kõn sa
Mam gʋlsa yãmb bõnkãense neb nins sẽn belgd yãmba wɛɛngẽ
La ne yãmba Sɩɩgsõng ning yãmb sẽn deeg bãmb nengẽ wã bee yãmb pʋse la yãmb ka baood tɩ b zãms yãmb ye La wa bãmb Sɩɩgã sẽn zãmsd yãmb bũmb fãa wã tɩ yaa sɩdã la ka zĩrẽ wã woto me bɩ y pa ne Kiris wa Sɩɩgsõng sẽn zãms yãmb toto wã
La moasã mam kombãoonego bɩ y pa Kiris pʋga tɩ bãmb sẽn na n wa pukã wakate bɩ tõnd paam pɛlkɛgenga tɩ bãmb waoongã daare yãnd kõn yõk tõnd bãmb taoor ye
Yãmb sã n miẽ tɩ Kirisã yaa tɩrlem soaba bɩ y bãng tɩ ned ning fãa sẽn maand sẽn yaa tɩrg yaa Wẽnnaam biiga
Gesy nonglem ninga d ba wã sẽn nong tõndã bala b boonda tõnd tɩ Wẽnnaam kamba La tõnd sɩd yaa bãmb kamba Ad bũmb ning sẽn kɩt tɩ dũni wã ka mi tõndã Yaa ta ka bãng d ba wã ye
Mam zonongdse tõnd yaa Wẽnnaam kamb moasã la tõnd sẽn na n yɩ bũmb ningã nan ka puk nand ye La tõnd miime tɩ Kiris sã n wa n puki tõnd na n yɩɩ wa bãmba bala tõnd na n yãnda bãmb sẽn yaa a soabã
Ned ning fãa sẽn tẽed Kirisã yelkãngã pidsg yĩnga a yɩlgda a meng n lebg yɩlemd wa a Zeezi Kiris sẽn yaa yɩlemdã
Ned ning fãa sẽn maand yelwẽnde a kɩɩsda tõogã me Yelwẽna yaa tõogã kɩɩsgo
La yãmb miime ta Zeezi waame n na n yiis yelwẽnã la yelwẽnd ka tol n be bãmb pʋgẽ ye
Ned ning fãa sẽn be Kiris pʋgẽ ka maand yelwẽn ye Ned ning fãa sẽn maand yelwẽn ka yã bãmba la a ka bãngb ye
Kombãoonego bɩ y ra sak tɩ ned ba a yembr belg yãmb ye Ned ning sẽn maand tɩrlem yaa tɩrg wala a Zeezi Kiris sẽn yaa tɩrgã
Ned ning sẽn maand yelwẽn yaa sʋtãanã neda bala sʋtãanã sɩng n maanda yelwẽn hal sɩngr wẽndẽ Wẽnnaam Biriblã waame n na n sãam sʋtãanã tʋʋmã
Wẽnnaam sẽn dog ned ning fãa ka maand yelwẽn ye Wẽnnaam yalẽ wã sẽn be yẽnda pʋgẽ wã yĩnga La sẽn ya Wẽnnaam n doga wã yĩnga a ka tõe n ket n maand yelwẽn ye
Yaa woto la b bãngd sẽn yab Wẽnnaam kambã la sẽn yab sʋtãanã kamb n bake Ned ning fãa sẽn ka maand tɩrga la sẽn ka nong a babiig ka Wẽnnaam biig ye
Ad koɛɛg ning yãmb sẽn wʋm hal sɩngrẽ wã Bɩ d nong taaba
Bɩ d ra maan wala a Kayẽ sẽn dag n yaa wẽng soabã rẽndã la sẽn kʋ a babiigã ye La bõe yĩng n kɩt ta kʋa Yaa yẽnda tʋʋmã sẽn dag n yaa wẽns ta babiigã tʋʋmã zemsã yĩnga
M babiisi dũniyã nebã sã n kis yãmba bɩ y ra yɛɛs ye
Tõnd sẽn nong d babiisã yĩnga tõnd miime tɩ d yii kũum zĩigẽ n kẽ vɩɩm zĩigẽ Ned ning sẽn ka tar nonglem bee kũum pʋgẽ
Ned ning fãa sẽn kis a babiig yaa ninkʋʋda la yãmb miime tɩ ninkʋʋd ba a yembr ka tar vɩɩm sẽn kõn sa wã tɩ bee a pʋgẽ ye
Ne bõnkãnga tõnd bãnga nonglem sẽn yaa bũmb ninga Yaa ta Zeezi Kiris kõo bãmb vɩɩmã tõnd yĩnga Tõnd me tog n kõo d vɩɩmã d babiisã yĩnga
Ned sã n tar dũni arzegse n neẽ ta babiig rat sõngre tɩ yẽnda ka zoe a nimbãaneg n sõnga yẽnda na n yɩɩ a wãn yeel ta nonga Wẽnnaam
Kombãoonego bɩ tõnd nonglem ra yɩ noor goamã wall nonoom ye Bɩ a yɩ ne tʋʋmã la ne sɩda
Rẽ na n kɩtame tɩ tõnd bãng tɩ d yaa sɩddãmba la tõnd na n paama sũur laafɩ Wẽnnaam taoore
baa ne tõnd sũyã sẽn mongd tõnd bʋʋm toto Bala Wẽnnaam yɩɩda tõnd sũyã la b mii bũmb fãa
Mam zonongdse tõnd sũurã sã n ka mongd tõnd bʋʋm tõnd pɛlg yaa kɛgeng Wẽnnaam taoore
tõnd sẽn kot bũmb ning fãa bãmb kõta tõndo tõnd sẽn sakd bãmb tõodã la d maand sẽn tat bãmb yamã yĩnga
Ad bãmb tõogã la a woto Yaa tɩ d tẽ bãmb biribl a Zeezi Kiris yʋʋre la tɩ d nong taab wala sẽn zems tõog ning a Zeezi sẽn kõ tõndã
Ned ning sẽn sakd bãmb tõodã bee Wẽnnaam pʋgẽ tɩ Wẽnnaam be yẽnda pʋgẽ Woto tõnd miime tɩ bãmb bee tõnd pʋgẽ Sɩɩgsõng bãmb sẽn kõ tõndã maasem yĩnga
Mam zonongdse ra tẽy sɩɩsã fãa ye makyb n ges n bãng b sã n yita Wẽnnaam nengẽ Bala belgr norɛɛsdb wʋsg n wa dũniyã pʋga
Ad bũmb ning sẽn na n kɩt tɩ yãmb bãng tɩ yaa Wẽnnaam Sɩɩgã Sɩɩg ning fãa sẽn yet ta Zeezi Kiris waa ne yĩnga Sɩkãng yii Wẽnnaam nengẽ
La sɩɩg ning fãa sẽn ka kɩta kasetkãng ka yit Wẽnnaam nengẽ ye a yaa Kiris kɩɩsdã sɩɩga Sɩɩg ning yãmb sẽn dag n wʋm ta watame wã la moasã a zoe n bee dũniyã pʋgẽ
Ne yãmba mam kombãoonego yãmb yaa Wẽnnaam kamba la y tõoga belgr norɛɛsdbã bala soab ning sẽn be yãmb pʋgẽ wã yɩɩda sẽn bea dũniyã pʋgẽ wã
Bãmb yaa dũniyã rẽnda yaa rẽ yĩng la b goamã sẽn yit dũni nengẽ wã la dũniyã kelgdb lame
La ne tõndo tõnd yaa Wẽnnaam dẽnda Ned ning sẽn mi Wẽnnaam kelgda tõndo la ned ning sẽn ka mi Wẽnnaam ka kelgd tõnd ye Yaa woto la tõnd na n bãng sɩd Sɩɩgã ne tudgr sɩɩgã n bakeWẽnnaam yaa nonglem
M zonongdse d nong taaba bala nonglem yita Wẽnnaam nengẽ la ned ning fãa sẽn nong a taab yaa Wẽnnaam biiga la a mii Wẽnnaam
Ned ning sẽn ka nong a taab ka bãng Wẽnnaam ye bala Wẽnnaam yaa nonglem
Ad Wẽnnaam sẽn puk b nonglmã toto tõnd yĩnga Bãmb tʋma b Biribl yendã dũniyã pʋgẽ tɩ tõnd tõe n paam vɩɩm bãmb maasem yĩnga
Nonglemkãng ka tõnd sẽn nong Wẽnnaam yĩng ye yaa bãmb sẽn nong tõndo n tʋm b Biriblã tɩ b yɩ maoong tõnd yelwẽnã sugr kũun yĩnga
Mam zonongdse Wẽnnaam sã n nong tõnd hal wʋsg a woto tõnd me tog n nonga taaba
Ned baa a yembr zɩ n yãnd Wẽnnaam ye Tõnd sã n nong taaba Wẽnnaam bee tõnd pʋgẽ la bãmb nonglmã zemsa zãng tõnd pʋgẽ
Ad bũmb ning sẽn kɩtd tɩ tõnd bãng tɩ d bee Wẽnnaam pʋgẽ la tɩ bãmb bee tõnd pʋgẽ Yaa tɩ bãmb kõo tõnd b Sɩɩgã
La tõnd yãame la d kɩt kaset tɩ d ba wã tʋma b Biriblã tɩ b yɩ dũni fãagda
Ned ning sẽn yet ta Zeezi yaa Wẽnnaam Biribla Wẽnnaam bee a soab pʋgẽ la a soab bee Wẽnnaam pʋgẽ
La ne tõndo tõnd bãnga nonglem ning Wẽnnaam sẽn tar tõnd yĩngã la tõnd tẽe nonglemkãnga Wẽnnaam yaa nonglem Ned ning sẽn be nonglem pʋgẽ a bee Wẽnnaam pʋgẽ la Wẽnnaam bee yẽnda soab pʋgẽ
Nonglmã sã n zems zãng tõnd pʋsẽ dẽ bʋʋda kaoob daare tõnd pɛlg na n yɩɩ kãenkãe bala Kiris sẽn yaa toto wã tõnd me vɩɩmã yaa a woto dũni kãngã pʋga
Rabeem ka be nonglem pʋgẽ ye la nonglem sẽn zems zãng yiisda rabeem Bala rabeem wilgdame tɩ sɩbgr n be la ned ning sẽn zoet rabeem nonglmã ka zems zãng yẽ pʋgẽ ye
Ne tõndo tõnd tara nonglem Wẽnnaam sẽn deng n nong tõndã yĩnga
Ned sã n yet ta nonga Wẽnnaam n yaool n kis a babiiga yẽnda soab yaa zĩrẽ yagda Bala ned ning sẽn ka nong a babiig a sẽn ne wã a ka tõe n nong Wẽnnaam yẽ sẽn ka ne wã ye
Dẽ ad tõog ninga Kiris sẽn kõ tõndã Ned ning sẽn nong Wẽnnaam tog n nonga a babiig me
Ned ning fãa sẽn tẽed ta Zeezi yaa Kirisã yaa Wẽnnaam n dog yẽnda soaba La ned ning fãa sẽn nong soab ning sẽn doga bãmbã nonga bãmb sẽn dog a soabã me
Ad bũmb ning sẽn kɩtd tɩ tõnd bãng tɩ d nonga Wẽnnaam kambã Yaa tõnd sẽn na n nong Wẽnnaam la d sakd bãmb tõodã
Bala tɩ nong Wẽnnaam yaa tɩ sak bãmb tõodã La bãmb tõodã ka toog ye
Bala Wẽnnaam sẽn dog a soab fãa tõogda dũniyã Ad tõogr ning sẽn tõogd dũni wã yaa tõnd tẽebã
Ãnda n tõogd dũni wã sã n ka ned ning sẽn tẽed ta Zeezi yaa Wẽnnaam BiriblãSɩɩgsõng kaseto
Yaa a Zeezi Kiris n wa ne koom la zɩɩm la ka ne koom bal ye la yaa ne koom la zɩɩm la yaa Sɩɩgsõng n kɩt kaseto Sɩɩgsõng sẽn yaa sɩd soabã yĩnga
Bala yaa neb a tãab n kɩt kaset arzãn pʋga Yaa ba wã la gomdã la Sɩɩgsõngo La bãmb b tãabã yaa yembre
La bũmb a tãab n be n kɩt kaset tẽng zugu Yaa Sɩɩgsõngo la koom ne zɩɩm La bãmb b tãabã kaset zemsda taaba
Tõnd sã n deegd ninsaalb kaseto Wẽnnaam kaset n ya kãseng n yɩɩda Bala ad Wẽnnaam kaseto Yaa tɩ Wẽnnaam kɩta b Biriblã kaseto
Ned ning sẽn tẽed Wẽnnaam Biriblã tara kaset kãngã a meng pʋgẽ Ned ning sẽn ka tẽed Wẽnnaam a maanda bãmb tɩ b yɩ wa zĩrẽ yagda yẽnda sẽn ka tẽed kaset ning Wẽnnaam sẽn kɩs b Biriblã wɛɛngẽ wã yĩnga
Kasetkãng la woto Wẽnnaam kõo tõnd vɩɩm sẽn kõn sa la vɩkãng bee b Biriblã pʋgẽ
Ned ning sẽn tara Biriblã tara vɩɩmã la ned ning sẽn ka tara Wẽnnaam Biriblã ka tar vɩɩmã yeVɩɩm sẽn kõn sa bãngre
Mam gʋlsa yãmb bõnkãngã sẽn na yɩl tɩ yãmb bãng tɩ yãmb sẽn tẽed Wẽnnaam Biriblã yʋʋrã yãmb tara vɩɩm sẽn kõn sa
Ad pɛlkɛgeng ning tõnd sẽn tar bãmb taoorã Tõnd sã n kos bũmb sẽn zems ne bãmb daabo b kelgda tõndo
La tõnd sã n miẽ tɩ b kelgda tõndo sẽn yaa bũmb ning la tõnd kosyã tõnd miime tɩ d paama bũmb ning tõnd sẽn kos bãmbã
Ned sã n yãnd a babiig sẽn maan yelwẽnd sẽn ka wat ne kũum bɩ a pʋʋse la Wẽnnaam na kõa vɩɩm Yaa neb nins sẽn maandb yelwẽn sẽn ka wat ne kũumã yĩnga la y tog n pʋʋse Yelwẽnd n be n wat ne kũum ka yelwẽnkãng yĩng la mam sẽn yet tɩ y pʋʋsã ye
Tʋʋmwẽng fãa yaa yelwẽnde la yelwẽn n be n ka wat ne kũum ye
Tõnd miime tɩ Wẽnnaam sẽn dog ned ning fãa ka maand yelwẽn ye la Wẽnnaam Biriblã gũuda yẽnda la wẽng soabã ka sɩɩsd yẽnda ye
Tõnd miime tɩ d yaa Wẽnnaam dẽnda la dũniyã zãng bee wẽng soabã nugẽ
Tõnd miime me tɩ Wẽnnaam Biriblã waame la b kõo tõnd bãngr tɩ d bãng soab ning sẽn yaa sɩdã La tõnd bee sẽn yaaa sɩdã pʋgẽ b Biribl a Zeezi Kiris maasem yĩnga Yaa bãmb la Wẽnnaam sɩdsɩda la vɩɩm sẽn kõn sa
Mam kombãoonego laky y mens ne wẽnnaandsãA ZÃ YIIBẼSEBRE
Kãsmã n tʋmd sebkãngã pag a Kiryaa sẽn ya Wẽnnaam nintũusdgã ne a kambã mam sẽn nong sɩdã pʋgẽ wã La ka maam m ye n nongb ye neb nins fãa sẽn bãng sɩdã me nongb lame
sɩdã sẽn be tõnd pʋgẽ la sẽn na n pa ne tõnd wakat sẽn kõn sa wã yĩnga
Barka la nimbãanzoeere la laafɩ sẽn yit tõnd ba a Wẽnnaam nengẽ la bãmb Biribl a Zeezi Kiris nengẽ na n paa ne tõndo sɩdã ne nonglmã pʋgẽBɩ d nong taaba
Mam paama sũnoog wʋsgo mam sẽn mik tɩ fo kamb kẽer n kẽnd sɩdã pʋgẽ wa sẽn zems tõog ning d ba wã sẽn kõ tõndã
Moasã Kirya bũmb ning mam sẽn gʋlsd foomã ka tõpaalg ye yaa tõog ning tõnd sẽn dag n paam hal sɩngrẽ wã mam kota foom tɩ d nong taabã
La nonglem yaa tɩ kẽn wa sẽn zems Wẽnnaam tõodã Yaa tõkãng pʋgẽ la yãmb tog n kẽne wa yãmb sẽn zãms hal sɩngrẽ wã
Bala bɛlgdb wʋsg n kẽ dũniyã pʋgẽ n ka kɩt kaset ta Zeezi waa ne yĩng ye Ad yaa yẽnda soab la bɛlgdã la Kiris kɩɩsdã
Gũusy y mens n da wa menes tõnd tʋʋmdã biis ye la tɩ y na reeg keoor sẽn yaa kãsenga
Ned ning fãa sẽn loogd rẽnda n ka paad Kiris zãmsgã pʋgẽ ka tar Wẽnnaam ye la ned ning sẽn paad zãmsgã pʋgẽ tara ba wã la Biriblã
Ned sã n wa yãmb nengẽ tɩ ka ne zãmskãnga bɩ y ra reega y yiri la y pʋs n da pʋʋsa tɩ wẽnd na kaoosa ye
Bala ned ning sẽn pʋʋsa tɩ wẽnd na kaoosa naagda yẽnda a tʋʋmwẽnsã pʋgẽA Zã tagsd n dat n tɩ gesb lame
Baa ne mam sẽn tar bũmb wʋsg sẽn na gʋls yãmbã mam ka tʋlg n na n gʋlsb ne sebvãoogo la ne gʋlskoom ye Mam maanda tẽeb tɩ m na n waa yãmb nengẽ n gom ne yãmb neng ne nenga tɩ tõnd sũnoogã na pid zãnga
Fo babipoakãb sẽn yaa Wẽnnaam nintũusdgã kambã pʋʋsda foomA ZÃ TÃABẼSEBRE
Kãsmã n tʋmd sebkãngã babinongr a Gayuus sẽn ya ned mam sẽn nong sɩdã pʋgẽ wã
Mam zonongre mam bõsda Wẽnd tɩ fo yɛlã fãa na kẽnd sõama la tɩ fo yĩngã tar laafɩ wala f sɩɩgã yɛlã sẽn yaa sõma wã
Babiisã sẽn wa n kɩs kaset ne sɩd ning sẽn be fo pʋgẽ la fo sẽn kẽnd sɩdã pʋgẽ toto wã mam maana sũnoog wʋsgo
Bũmb ka kõt maam sũnoog n yɩɩd mam sẽn na n wʋm tɩ b gomd tɩ mam kambã kẽnda sɩdã pʋgẽ yeB pẽgda a Gayuus
Mam zonongre bũmb ning fo sẽn maand babiisã yĩngã fo maanda ne sɩda baa ne babisãamsã
Bãmb kɩsa fo nonglmã kaset tẽedbã taoore Fo sã n sõngb sotoakã wɛɛngẽ wa sẽn zems Wẽnnaam yam na n yɩ neere
Bala yaa a Zusoabã yʋʋrã yĩng la b kẽngyã la b ka reeg baa fɩ neb nins sẽn ka pʋʋsd Wẽnnaamã nengẽ ye
Dẽ tõnd tog n deega ninbãmbãrãmba tɩ tõnd tõe n yɩ tʋmdntaas ne bãmba sɩdã yĩngaA Diyotɛrf kɩɩsgo
Mam gʋlsa koees bilf n tʋm Kiris tẽedbã la a Diyotɛrf sẽn nong n yɩ taoor soab bãmb sʋkã ka sakd n deeg ye
Yaa woto yĩng tɩ mam sã n wa wa mam na n tẽega tʋʋm nins yẽnda sẽn maandã a sẽn saad n gomd tõnd yell wẽngã Tɩ rẽ ka seka ye Yẽnda mengã ka reegd babiisã ye la yẽnda gɩdgda neb nins sẽn dat n deegbã la a rigdb n yiisd Kiris tẽedbã sʋkaB pẽgda a Demetiryuus
M zonongre da maan togsntaar ne sẽn yaa wẽng ye maan togsntaar ne sẽn yaa neere Ned ning sẽn maanda neer yaa Wẽnnaam neda la ned ning sẽn maanda wẽng ka yã Wẽnnaam ye
Nebã fãa ne sɩdã meng kɩta a Demetiryuus kaset sõngo Tõnd me kɩta yẽnda kaset sõngo la fo miime tɩ tõnd kaset yaa sɩdaYaoolem pʋʋsem
Mam tara bũmb wʋsg m sẽn da tõe n gʋlsẽ foom la m ka rat n gʋlsb ne gʋlskoom la ne gʋlsdg ye
Mam maanda tẽeb tɩ sã n yɩ bilfu m na n yãa foom la d na n goma ne taab neng ne nenga Bɩ laafɩ zĩnd ne foom F zorãmbã pʋʋsda foom pʋʋs d zorãmbã fãa yembryembreA ZƲƲDSEBRE
Maam a Zuud sẽn yaa a Zeezi Kiris tʋmtʋmda la a Zak babiigã n tʋmd sebkãngã neb nins Wẽnnaam sẽn boole tɩ tõnd nongb ba a Wẽnnaam pʋgẽ tɩ Wẽnnaam bĩngb a Zeezi Kiris yĩngã
Bɩ Wẽnnaam nimbãanzoeere la b laafɩ la b nonglem zĩnd ne yãmb wʋsg n paaseZãmb karensaamdãmb bʋʋdo
Mam zonongdse mam sẽn dag n tʋlg ne m sũur fãa n na n gʋls yãmb sẽn kẽed ne fãagr ning tõnd fãa sẽn tarã wɛɛngẽ wã mam mikame tɩ yaa tɩlɛ ne maam tɩ m gʋlse n sagl yãmb tɩ y zab tẽebã zabre tẽeb ning b sẽn dag n kõ Wẽnnaam nebã vugr bal wakat fãa yĩngã
Bala raop kẽer n soos n kẽ yãmb sʋka Bãmb yaa wẽnkɩɩsdb sẽn tekd tõnd Wẽnnaamã bark koɛɛgã n maand raglem la b kɩɩsd a Zeezi Kiris sẽn yaa tõnd karensaamb la d Zusoab sẽn ka to wã La b gʋlsa sɩbgr ning b sẽn na n paamã hal daar zãra
Yãmb sẽn bãng bõnkãensã fãa vugr bal wakat fãa yĩngã mam dat n tẽega yãmb tɩ Zusoabã sẽn fãag Israyɛll kambã n yiis Ezɩpt tẽngã n sa wã b yaool n kɩtame tɩ neb nins sẽn ka tẽbã sãame
La malegs nins sẽn ka pa zĩig ning sẽn zems ne bãmbã la b sẽn yi n bas b mens zĩigã Wẽnnaam balgbla bãens n bĩngb lik bida pʋgẽ wakat sẽn kõn sa yĩngã n gũudẽ tɩ rakãsengã sẽn yaa bʋʋdã kaoob daarã ta
Woto me Sodom la Gomoor la tẽms nins sẽn pẽ bãmbã sẽn maan yoob a woto n bao gãag buud sẽn ka segdã b sɩbga bãmb ne bugum sẽn ka kiida tɩ b yɩ mamsg neb a taab yĩnga
Baa ne rẽ ninkãensã me rẽgemda b yĩnsã b magbã pʋgẽ n paoogd noor ning Zusoaba sẽn tar ne bãmbã la b tʋʋd yĩngr pãens rãmbã
La baa malɛɛkrãmbã naab a Misɛll sẽn dag n kɩɩsd bɛlgdã sẽn yetã n wẽed nokoeemd nea a Moyiis kũumã poorẽ wã a ka saag n gom n paooga ye A yeelame yaaBɩ Zusoaba sɩbgfo
La ninkãensã yẽ b gomdame n tʋʋd bũmb ning b sẽn ka mi wã la bũmb nins b yamã sẽn kɩtd tɩ b miẽ wã bala wa rũmsã sẽn ka tar tagsgã sẽn maandã bõnkãng sãamda bãmb bala
Bãmb na paam toogo bala b tũu a Kaẽ sorã bãmb kẽesa b mens a Balaam tudgrã pʋgẽ yaood yĩnga La bãmb sẽn kɩɩs wala a Koore wã b sãamame
Bãmb n wat ne yɛl yãmb babiir nonglem dɩɩbã wakatã n kɩdemd be n ka zoet yãnde n dɩt n digda B yaa wa sawat sẽn ka koom tɩ sobg rɩkdba n yaa wa tɩɩs sʋʋgr wakat tɩɩs sẽn ka tar biisi tɩɩs sẽn kʋɩ n leb n kʋɩ n vigs n gãe
B yaa wa kokãseng kopɛm sẽn yikd ne pãnga n yiisd b yãnd puudu b yaa wa ãdsaadse tɩ Wẽnnaam bĩngb lik bida pʋgẽ wakat sẽn kõn sa yĩnga
A Henok sẽn yaa yãmb yaab a yopoe soab sẽn sɩng ne a Ãdma togsa bãngr goam bãmb yĩng me n yeel yaa Ade Zusoabã waa ne b ninsõamyã kʋʋngkʋʋngo
n na n bʋ nebã fãa bʋʋdo la b kɩt tɩ tʋʋmwẽns maandbã yals n togs tʋʋmwẽns nins fãa b sẽn maanã yelle la gomwẽns nins yelwẽn maandb sẽn yaa wẽnkɩɩsdbã sẽn gom bãmba
Bãmb yaa neb sẽn nong yẽgengo sũpanoomdãmb sẽn tũud b yĩnsa ratem tɩ b noyã gomd wilgmmeng goamã n belsd nebã n dat n paam bũmbuSaglgo
La yãmba m zonongdse tẽegy bũmb nins tõnd Zusoab a Zeezi Kiris tẽntʋmdbã sẽn dag n pĩnd n yeel yãmb tɩ na n waame wã yelle
B rag n yeta yãmb yaa Wakat sɛɛb wakate ninyaandb n na n zĩndi n kẽnd wa Wẽnnaam ka ye n tũud b yĩnsã ratem
Ad yaa bãmb n wat ne welgre n yaa neb sẽn vɩ yĩngã yĩnga tɩ Wẽnnaam Sɩɩg ka b pʋgẽ ye
La yãmba m zonongdse bɩ y kẽng taoor ne tẽsõngã y sẽn tarã Pʋʋsy ne Sɩɩgsõng pãnga
la y kell n yals Wẽnnaam nonglmã pʋgẽ la y gũud tõnd Zusoab a Zeezi Kiris nimbãanzoeerã sẽn na n kɩt tɩ d paam vɩɩm sẽn kõn sa wã
Zoey neb kẽer nimbãanega neb nins yam sẽn yuusdã
Zɛɛgyb n fãagb n yiis bugmẽ wã Zoey neb a taabã nimbãanega nimbãaneg sẽn naag ne rabeem n kisg hal baa fuug ning b yĩnsã ratem sẽn dẽgmã
Bɩ soab ning sẽn tõe n gũ yãmb tɩ y ka lʋɩ la b kɩt tɩ y puk bãmb ziirã taoor ne kɩdeng tɩ rõadg kaẽ wã
Wẽnnaam b yembr tãa sẽn yaa soab ning sẽn fãaga tõndo d Zusoab a Zeezi Kiris maasem yĩngã soog ziiri la naam la pãnga la noore sẽn sɩng ne wakat sẽn dag n ka be la moasã la zamaan fãa sẽn wata ÃminaYaoolem koɛɛga VẼNEGRSEBRE
Woto yaa a Zeezi Kiris vẽnegr Wẽnnaam sẽn kõ bãmb tɩ b wilg b nonglem yembsã bũmb nins sẽn tog n zĩnd wakat bilf sã n paase La a Zeezi Kiris tʋma b malɛɛk ta wilg b tʋmtʋmd a Zã bõnkãense
Yaa yẽnda n yɩ kaset soaba n togs nebã Wẽnnaam goamã la a Zeezi Kiris kasetã n wilg bũmb nins fãa yẽnda sẽn yã wã
Bark bee neb nins sẽn karemd pĩndnbãngr gomkãensã wã zutu la neb nins sẽn kelgdã la b sakd bũmb nins sẽn gʋls tɩ be a pʋgẽ wã zutu Bala wakatã kolgamePʋʋsem Wẽnnaam nebã sẽn be tẽms a yopoe wã yĩnga
Maam a Zã n tʋmd sebkãngã wẽnddot a yopoe wã sẽn be Aazi Porvẽnsã pʋgẽ wã Bɩ soab ning sẽn be la sẽn dag n be la sẽn watã n paas sɩɩs a yopoe wã sẽn be bãmb geerã taoorã la a Zeezi Kiris sẽn yaa kaset soab sẽn yaa tɩrga la pipi soab Wẽnnaam sẽn vʋʋg n bas kũum la dũniyã rĩmdãmbã Rĩmã ning yãmb zut barka la b kõy bãaneSoab ning sẽn nonga tõndo n pek tõnd ne b zɩɩmã
n yiis d yelwẽnã n maan tõnd tɩ d lebg soolem maankʋʋdb bãmb ba a Wẽnnaam yĩngã bãmb n tog ne ziiri la pãng zamaan woo zamaane Ãmina
Ade bãmb wata ne sawatoNinsaal fãa na n yãnda bãmbahal baa ne neb nins sẽn dag n kõs bãmbãLa buudã fãa sẽn be dũni zugãna n wiisa bãmb yĩngaNyẽe Ãmina
Zusoab a Wẽnnaam yetame yaa Maam la Alfa la Omega soab ning sẽn be moasã la sẽn dag n be la sẽn watã soab ning sẽn Tõeyã fãa wãA Zã yãnda Ninsaal Biriblã vẽnegr pʋgẽ
Maam a Zã sẽn yaa yãmb babiigã la sẽn naag yãmb n paamd namsgo la sẽn naag yãmb n tar pʋɩɩr ne Wẽnnaam soolem la m naag n maood a Zeezi tũudmã pʋgẽ wã mam dag n bee Patmoos sẽn yaa tẽng koom sẽn gũbgi Wẽnnaam goamã la a Zeezi kasetã yĩnga
Zusoabã daare Sɩɩgsõng pida maam la mam wʋma koekãseng sẽn wẽnd baorg koɛɛg m poorẽ
A da yetame yaa Gʋls bũmb nins fo sẽn ne wã sebr zug n tʋm wẽnddot a yopoe wã sẽn be Efɛɛse la Ismirn la Pɛrgam la Tɩyatɩɩr la Sard la Filadɛlfi ne Laodiise
Mam wẽnemdame n na n ges ned ning sẽn da gomda ne maamã La mam sẽn wẽnemde mam yãnda sãnem fɩtldogends a yopoe
la ned sẽn be fɩtldogends a yopoe wã sʋka n wẽnd Ninsaal Biribla B rag n yera fuug sẽn sig n ta b naoã la b ra sẽbga b yãoog ne sãnem sẽbdga
B zugã zoobd rag n yaa peels wa pekõbdo la wa lamdo B ninã ra yaa wa bugwitim
B naoã ra yaa wa zũud b sẽn zug boaag pʋgẽ ta mooge la b koɛɛgã ra yaa wa kokãsemsã bʋrgo
Bãmb da zãada ãds a yopoe ne b rɩtgo Zabr sʋʋg sẽn tar noy a yiib sẽn dɩt n da yit bãmb noorẽ wã La bãmb nengã ra yaa wa wĩntoogo wakat ning a sẽn yãgd ne a pãng tɛkã Fɩtl dogends a yopoe
Mam sẽn yãndbã mam lʋɩɩ b taoor n yaa wa kũum Bãmb tika maam ne b nugrɩtg n yeel yaa Da maan rabeem ye
Mam yaa dẽenem la yaoolem soaba soab ning sẽn vɩ Mam dag n kiime la adma mam vɩɩme zamaan woo zamaane Mam tara kũum ne kɩɩmkulg kʋɩlenbiisi
Dẽ wã gʋls bũmb nins fo sẽn yã bũmb nins sẽn be moasã la bũmb nins sẽn na n yaool n maanã
Ad ãds a yopoe wã fo sẽn yã mam rɩtgã ne sãnem fɩtldogends a yopoe wã yelsolemdã võore Ãds a yopoe wã yaa wẽnddot a yopoe sẽn be tẽms a yopoe wã gũudba la sãnem fɩtldogends a yopoe wã yaa wẽnddot a yopoe wã sẽn be tẽms a yopoe wã
Gʋls Efɛɛs wẽnd doogã gũud n yeela yaa Ad bũmb ning a soab sẽn zãad ãds a yopoe ne a rɩtgo la a kẽnd sãnem fɩtldogends a yopoe wã sʋkã sẽn yeta
Mam mii tʋʋm nins y sẽn maanã la y sẽn tʋmd toto la m mii y modgrã Mam miime tɩ yãmb ka tõe n sak tɩ ninwẽns zĩnd ney ye Yãmb maka neb nins sẽn yet tɩ b yaa tẽntʋmdb n yaool n ka tẽntʋmdbã n gese la yãmb mikame tɩ b yaa zĩrẽ yagdba
Yãmb nangda pãnga yãmb namsa mam yʋʋrã yĩnga la yãmb ka boog y raood ye
La yell ning mam sẽn tar ne yãmba yaa tɩ yãmb basa y pipi nonglmã
Dẽ wã bɩ y tẽeg zĩig ning yãmb sẽn lʋɩ wã Teky yam n kos sugri la y leb n tʋm y pipi tʋʋmã Sã n ka rẽ mam na n waa yãmb nengẽ la m na n yiisa yãmb fɩtldoagendgã a zĩigẽ sã n ka tɩ yãmb teka yam n kos sugri
Baoosgo yãmb tara bõnsõng a yembre yaa tɩ yãmb kisa Nikolayitdãmbaa tʋʋmã tʋʋm nins mam me sẽn kisã
Bɩ ned ning sẽn tara tʋb kelg bũmb ning Sɩɩgsõng sẽn yet wẽnddotã Mam na n kõo tõaagd fãa noor ta rɩ vɩɩm tɩɩgã sẽn be Wẽnnaam Paraadi pʋgẽ wã biisiKoɛɛg Ismirn tẽedbã yĩnga
Gʋls Ismirn wẽnd doogã gũud n yeela yaa Sẽn yaaa dẽenem la yaoolem soabã sẽn dag n kia n leb n vʋʋgã yetame yaa
Mam bãnga yãmb yelpakrã ne y naongã la yãmb yaool n yaa arzegs rãmba la mam bãnga kãnegr ning neb nins sẽn yet tɩ b yaa Zʋɩfrãmb n yaool n ka Zʋɩfrãmba la b ya Sʋtãanã karendoogã rãmb sẽn kãnegd yãmbã
Da maany rabeem ne namsg ning y sẽn na n namsã ye Gese Sʋtãanã na n kẽesa yãmb neb kẽer bibees roogo sẽn na n yɩl n mak yãmba la yãmb na n paama namsg rasem piiga Kelly n maany neer hal tɩ ta kũum la mam na kõ yãmb vɩɩm maanfo
Bɩ ned ning sẽn tar tʋb kelg bũmb nins Sɩɩgsõng sẽn yet wẽnddotã Kũum a yiib soabã ka na n sɩɩs ned ning sẽn na n paama tõogrã yeKoɛɛg Pɛrgam tẽedbã yĩnga
Gʋls Pɛrgam wẽnd doogã gũud n yeela yaa Soab ning sẽn zãada zabr sʋʋg sẽn tar noy a yiib sẽn dɩtã yetame yaa
Mam mii yãmb sẽn be zĩig ningã zĩkãng yaa a Sʋtãan geere Yãmb talla mam yʋʋrã la yãmb ka bas y tẽeb ne maam baa wakat ning b sẽn kʋ mam kaset tɩrg soab a Ãntipaas yãmb sʋka zĩig ning a Sʋtãan sẽn be wã
La mam tara yell bilf ne yãmba Yaa tɩ neb n be yãmb sʋkã n tũud a Balaam zãmsgã Yẽnda ra zãmsa a Balak ta maan bẽdg n kɩt ta Israyɛll yagensã rɩ wẽndnaands maand nemdo la b maan yoobo tɩ rẽ lubba
Yãmb me tara neb kẽer me sẽn sakd Nikolayitdãmbãb zãmsgo
Dẽ wã bɩ y tek yam n kos sugri sã n ka rẽ bilf sã n paase mam na n waa yãmb nengẽ la m na n zaba ne bãmb ne m noorẽ zabr sʋʋgã
Bɩ sẽn tara tʋb kelg bũmb nins Sɩɩgsõng sẽn yet wẽnddotã Mam na n kõo ned ning sẽn na n tõogã man sẽn solge la kugpɛɛlga Kugrã zugu yʋpaalg n gʋls be ned baa a yembr sẽn ka mi sã n ka ned ning sẽn deegda kugrãKoɛɛg Tɩyatɩɩr Kiris tẽedbã yĩnga
Gʋls Tɩyatɩɩr wẽnd doogã gũud n yeela yaa Ad Wẽnnaam Biriblã sẽn tara nin sẽn wẽnd bugwitim ta nao wẽnd wa zũudã sẽn yeta
Mam bãnga yãmb tʋʋmã la y nonglmã ne y tẽebã la y tʋʋmsõamyã ne y sũmarã la y yaoolem tʋʋmã sẽn yaa wʋsg n yɩɩd y pipi tʋʋmã
La mam tara yell ne yãmba yaa tɩ yãmb basa pag a Zezabɛll ta zãmsd nebã A yetame ta yaa norɛɛsa n zãmsd nebã la a belgd mam tʋmtʋmdbã tɩ b maand yoobo la b wãbd wẽndnaands maand nemdo
Mam kõo yẽnda weer ta tek yam n kos sugr a yoobã yĩnga la yẽnda ka rat n kos sugr ye
Gese mam na n gãnegala tẽnga la tokãseng pʋga yẽ ne neb nins sẽn maand yoob ne yẽnda wã sã n ka tɩ b teka yam n bas b tʋʋmã
Mam na n kɩtame tɩ kũum kʋ a kambã la wẽnddotã fãa na n bãngame tɩ mam yaa soab ning sẽn feesd tagsd la sũyã la mam na n yaoo yãmb ned kam fãa wa sẽn zems a tʋʋmã
La yãmb Tɩyatɩɩr neb a taabã fãa sẽn ka sakd zãmskãngã la sẽn ka bãng a Sʋtãan yelsolgdsã wa b sẽn mi n yetã mam yeta yãmb tɩ m ka na n zɩlg yãmb zɩɩb a to ye
Bũmb ning sẽn be bala yaa tɩ y tall bũmb nins yãmb sẽn tarã kãenkãe hal tɩ mam wa
Ned ning sẽn na n tõogela ned ning sẽn na n talla mam tʋʋmãhal tɩ wakat ta mam na n kõo yẽnda noorta soog soolem dãmba
Yẽnda na n zãa naam dasaar sẽn yaa kut n soogbawa b sẽn wãad tãnd lagdowa mam meng sẽn deeg m ba nengẽ wã
La mam na n kõo yẽnda yibeoog ãdga
Bɩ sẽn tara tʋb kelg bũmb nins Sɩɩgsõng sẽn togsd mam wẽnddotã
Gʋls Sard wẽnd doogã gũud n yeela yaa Ad soab ning sẽn tar Wẽnnaam sɩɩs a yopoe la ãds a yopoe wã sẽn yeta Mam bãnga yãmb tʋʋmã Yãmb yʋʋr yiime tɩ y vɩɩme la y yaool n yaa kũum
Maan gũusgu la f kɩt tɩ sẽn be fo pʋgẽ n nan ka ki wã leb n yẽege Bala mam mikame tɩ yãmb tʋʋmã ka zems mam Wẽnnaamã taoor ye
Dẽ wã bɩ y tẽeg yãmb sẽn deeg koɛɛgã la y wʋma toto wã tallyyãa la y kos sugri Yãmb sã n ka gũusi mam na n waa yãmb nengẽ wa wagdre la yãmb ka na n bãng sẽn yaa wakat ning la mam na n wa n ling yãmbã ye
Baoosgo yãmb tara neb kẽer Sard sẽn ka rẽgem b fut ye Bãmb na n kẽna ne maam ne fupeelse bãmb sẽn zems tɩ kẽn ne maamã yĩnga
Ned ning sẽn na n tõogã na n yeelga fupeels a woto Mam ka na n yẽes yẽnda yʋʋrã vɩɩm sebrã pʋgẽ ye la mam na n boola yẽnda yʋʋrã m ba la malegsã taoore
Bɩ ned ning sẽn tara tʋb kelg bũmb ning Sɩɩgsõng sẽn togsd wẽnddotãKoɛɛg Filadɛlfi Kiris tẽedbã yĩnga
Gʋls Filadɛlfi wẽnd doogã gũud n yeela yaaAd bũmb sõmblem soabã sɩd soabã sẽn tara a Davɩɩd kʋɩlenbilã soab ning sẽn pakd tɩ ned ka tõe n pagã soab ning sẽn pagd tɩ ned ka tõe n pakã sẽn yeta
Mam bãnga yãmb tʋʋmã Gese mam ninga kʋɩleng sẽn pak yãmb taoor tɩ ned ka tõe n paga ye tɩ bala yãmb pãngã paoodame la yãmb talla mam koɛɛgã la y ka kɩɩs mam yʋʋrã ye
Ade mam na n ninga neb nins sẽn yaa a Sʋtãan tũudbã yãmb nugẽ Bãmb yagda zĩrẽ n boond b mens tɩ Zʋɩfrãmba tɩ yaool n ka sɩd ye Gese mam na n kɩtame tɩ b wa n wõgemd yãmb taoore la b bãng tɩ mam nonga yãmba
Yãmb sẽn tall mam koɛɛg ning sẽn kɩt tɩ yãmb nangd pãng mam pʋgẽ wã yĩnga mam me na n kogla yãmb wakat ning makrã sẽn na n wa dũniyã tɛk fãa n mak nebã sẽn be a zugã
Mam wata taotao Gãdy bũmb nins yãmb sẽn tarã kãenkãe tɩ ned da reeg yãmb maanfã ye
Mam na n kɩtame tɩ ned ning sẽn tõoga wã lebg raluk mam Wẽnnaamã roog pʋga la yẽnda kõn leb n yi be ye Mam na n gʋlsa mam Wẽnnaamã yʋʋre la m Wẽnnaamã tẽng sẽn ya Zeruzalɛm paalg sẽn yit mam Wẽnnaamã nengẽ arzãn n sigdã yʋʋr yẽnda zugu la m gʋls mam yʋpaalgã yẽnda zugu
Bɩ ned ning sẽn tar tʋb kelg bũmb nins Sɩɩgsõng sẽn yet wẽnddotãKoɛɛg Laodiise Kiris tẽedbã yĩnga
Gʋls Laodiise wẽnd doogã gũud n yeela yaa Ad bũmb ning sẽn yaaa Ãmina la kaset soab sẽn yaa tɩrga la sɩd soabã sẽn naana Wẽnnaam bõnnaandsã sẽn yeta
Mam bãnga yãmb tʋʋmã Yãmb ka maasga la y ka tʋʋlg me ye Mam nongẽla yãmb sẽn dag n na n yaẽ tʋʋlga wall maasga
Woto yãmb sẽn yaa zalzal n ka maasg la y ka tʋʋlgã yĩnga mam na n wʋka yãmb m noorẽ
Yãmb yetame Tõnd yaa arzegs rãmba tõnd paama arzegse la tõnd ka leb n baood baa fʋɩ n yaool n ka mi tɩ y yaa nimbãandãmba n be namsg pʋgẽ la y ya naong rãmba zoense la bɛɛl ye
mam sagenda yãmb tɩ y ra sãnem sẽn yɩlg ne bugum mam nengẽ tɩ y tõe n lebg arzegs rãmba la y ra fupeels mam nengẽ tɩ y tõe n paam n yeelge n lud y yãnd n da yɩ y zaal ye la y ra nin kaam mam nengẽ n sõog y ninã tɩ y tõe n yã
Mam lengda neb nins fãa mam sẽn nonge la m sɩbgdba Dẽ wã bɩ y nang pãng la y tek yam n kos sugri
Ade mam yasa rignoorẽ n kabsdẽ Ned sã n wʋm mam koɛɛgã n pak kʋɩlengã mam na n kẽe yẽnda roogẽ n dɩ ne yẽnda la yẽnda na n dɩɩ ne maam
Mam na n kɩtame tɩ ned ning sẽn tõogã zĩnd ne maam mam geerã zug wa mam sẽn tõoge n zao ne m ba b geerã zugã
Bɩ ned ning sẽn tar tʋb kelg bũmb ning Sɩɩgsõng sẽn yet wẽnddotã
Dẽ poore mam gesame la haya Mam yãnda kʋɩleng sẽn pak arzãn pʋga La pipi koɛɛg ning sẽn wẽnd baorg mam sẽn da wʋm ta gomd ne maamã yeela maam yaa Rʋ yĩngr ka la mam na n kɩtame tɩ fo yã bũmb nins sẽn yaa tɩlɛ tɩ wa zĩndã
Taotao bala Sɩɩgsõng pida maam La ade geer n da be arzãn pʋga la ned n dag n zao geerã zugu
Ned ning sẽn zaoa geerã zugã dag n wẽnda wa kug sẽn be yõod n boond tɩ zaspe la sardoan La saaggomtɩʋʋg sẽn wẽnd wa kugr sẽn boond tɩ emerood n dag n gũbg geerã
La gɛy pisi la a naas n dag n gilg gekãsengã la kãsemdãmb pisi la a naas n zao b zutu n yer fupeelse la b fõg sãnem maanfrãmba
Sayãgbo la kelemse la sakelems n yit geerẽ wã Fɩtldãmb a yopoe n be geerã taoor n wit ne pãnga Bãmb yaa Wẽnnaam sɩɩs a yopoe wã
Geerã taoor dag n gãnega bũmb sẽn pɩnd wa vɛɛrea n tud n yaa wa kiristalleb La geerã sʋk ne sẽn gũbg geerã fãa bõnvɩɩs a naas n be beenẽ n pid ne nin taoor la poorẽ
Pipi bõnvɩɩgã wẽnda wa gɩgemde la yiib soabã wẽnda wa nagbila la tãab soabã neng wẽnda wa ninsaal nenga la naas soabã wẽnda wa panantugr sẽn yɩgda
Bõnvɩɩs a naasã ned kam fãa tara pɩgs a yoob sẽn pid ne nin b zĩigã fãa la b pʋgẽ wã me Wĩndg la yʋngo b yetame tɩSõngo sõngo Zusoab a Wẽnnaamsẽn Tõeyã fãa wã yaa sõngoBãmb da beeme la b bee moasã la b watamen ka basdẽ ye
La wakat ning bõnvɩɩs a naasã sẽn pẽgd la b waoog sẽn zaoa geerã zug n vɩ zamaan woo zamaana la b pʋʋsdb barkã
kãsemdãmb pisi la a naasã wõgemdeda sẽn zaoa geerã zug la sẽn vɩ zamaan woo zamaana taoore n waoogdba la b lobdb maanfrãmbã geerã taoor la b yetẽ
Tõnd Zusoab la d Wẽnnaam yãmb n zems tɩ reeg ziiri la waoogre la pãnga Bala yãmb n naan bũmb fãa la yaa yãmb daab yĩng la y naanb tɩ b beẽ
La mam yãnda sebr sẽn be sẽn zaoa geerã zugã nugrɩtgẽ Sebrã pʋg ne a poorã fãa gʋlsame la b sogala ne sogds a yopoe
La mam yãnda malɛɛk sẽn tar pãng sẽn zẽkd a koɛɛg n sokdẽ yaa Ãnda n zems tɩ sok sogdsã la a lak sebrã
La ned baa a yembr da ka be arzãn wall tẽng zugu wall tẽngã tẽngr sẽn dag n tõe n lak sebrã wall a gesa ye
La b sẽn ka yã ned baa a ye sẽn zems tɩ lak sebrã wall tɩ gesa wã yĩnga mam da yãbda wʋsgo
La kãsemdãmbã ned a yembr yeela maam yaa Da yãb ye Ad Zʋʋda buudã gɩgemd sẽn yaa a Davɩɩd yagengã paama tõogre n na n sok sogds a yopoe wã la a lak sebrã
La mam yãnda pebil sẽn yas yĩngr geerã sʋka la bõnvɩɩs a naasã ne kãsemdãmbã sʋka la a yaa wa pesg b sẽn kodge Pebilã dag n tara yɩɩl a yopoe la nin a yopoe sẽn yaa Wẽnnaam sɩɩs a yopoe wã b sẽn tʋm dũniyã tɛk fãa wã
Pebilã waa n deega sebrã sẽn be sẽn zaoa geerã zugã nugrɩtgẽ wã
Pebilã sẽn deeg sebrã bõnvɩɩs a naasã ne kãsemdãmbã pisi la a naasã wõgemda bãmb taoore la bãmb ned kam fãa zãada pɛndg la sãnem laag sẽn pid ne tɩdar sẽn tar yũnoogo sẽn yaa ninsõamyã pʋʋsgo
La bãmb da yɩɩnda yɩɩnpaalg n yetẽYãmb n zems tɩ reeg sebrã la y sogs a sogdsãbala b ra kʋʋ yãmbala yãmb fãaga neb buud fãa pʋgẽgoam buud fãa pʋgẽ tẽms fãa pʋgẽsoolem fãa pʋgẽ ne yãmb zɩɩmtɩ b lebg Wẽnnaam nebã
Yãmb kɩtame tɩ bãmb lebg soolemla maankʋʋdb tõnd Wẽnnaamã yĩngala bãmb na n dɩɩ naam dũni zugu
Mam gesame la m wʋma malegs wʋsg sẽn gũbg geerã ne bõnvɩɩsã la kãsemdãmbã koeese la bãmb sõorã yaa tus piig naoor tus piiga la tus naoor tusa
Bãmb da zẽkda b koees n yetẽPebil ning b sẽn dag n kʋ wãzemsame tɩ reeg pãntõogoarzegse yam pãngawaoogre ziiri la pẽgre
La mam wʋma bõnnaandsã fãa sẽn be arzãna la sẽn be tẽng zug la tẽngã tẽngre la kokãsengã zugu la bũmb nins fãa sẽn be be wã sẽn yet yaaSẽn zaoa geerã zugã la pebilã n tog ne pẽgrela waoogre la ziiri la pãnga zamaan woo zamaane
La bõnvɩɩs a naasã yeelame yaa Ãmina La kãsemdãmbã yĩgimdame n waoogba
Pebilã sẽn sok soagdg a yembr sogds a yopoe wã sʋkã mam gesame la mam wʋma bõnvɩɩs a naasã ned a yembr sẽn gom ne koɛɛg sẽn wẽnd wa sakɛleng n yeel yaa Wa
Mam gesame la mam yãnda wedmoaag sẽn yaa pɛɛlga Sẽn zaoa weefã ra zãada tãpo la b kõo yẽnda maanfo La a kẽnga wa tõaagda n na n tõoge
Pebilã sẽn sok soagdg a yiibẽ soabã mam wʋma bõnvɩɩg a yiib soabã sẽn yeel yaa Wa
La wedmoaag a to kõbg sẽn yaa miuug wa bugum yiime La b kõo sẽn da zaoa yẽnda wã pãntõog ta yiis dũni laafɩ tɩ nebã kood taaba La b kõo yẽnda zabr sʋkãsenga
La bãmb sẽn sok soagdg a tãabẽ soabã mam wʋma bõnvɩɩg a tãabẽ soabã sẽn yeel yaa Wa Mam gesame la mam yãnda wedmoaag sẽn yaa sablga Sẽn zaoa yẽnda wã dag n zãada balãnsa a nugẽ
La mam wʋma bũmb sẽn wẽnd wa koɛɛg bõnvɩɩs a naasã sʋka A da yetame yaa Bɩle bɛɛl ne wũmbl na n koosa hal deniye a yembre Oorz ne wũmbl a tãab na n koosa deniye La sã n yaa kaamã la reezẽ rãamã ra sɩɩsb ye
Pebilã sẽn sok soagdg a naasẽ soabã mam wʋma bõnvɩɩg a naasnsoaba koɛɛg sẽn yeel yaa Wa
Mam gesame la mam yãnda wedmoaag ta kõbgã yaa kẽegkẽega Sẽn dag n zaoa yẽnda wã yʋʋr boondame ta kũum la kɩɩmkulg rag n pʋgda yẽnda La b kõo bãmb pãntõog tɩ b tõog dũniyã ned a yembr neb a naas fãa sʋk n kʋb ne zabr sʋʋga la kom la bãase la ne dũniyã werũmsi
Pebilã sẽn sok soagdg a nu soabã mam yãnda b sẽn dag n kʋ neb nins Wẽnnaam koɛɛgã poorẽ la b sẽn kɩs kasetã yĩngã sɩɩs sẽn be tẽnkugrã tẽngre
Bãmb zẽka b koees ne pãng n yeel yaa Zusobensõng la sɩd soaba yãmb na n gũume hal tɩ ta dabʋr tɩ y yaool n kao dũniyã nebã bʋʋdo la y rok y sũur tõnd zɩɩmã raagr yĩnga
B kõo bãmb ned kam fãa fupɛɛlga la b yeelb tɩ b kell n vʋʋs wakat bilf yɛsa hal tɩ bãmb tʋmdntaasã ne b babiisã b sẽn na n kʋ wa b sẽn kʋ bãmbã sõor pidi
Pebilã sẽn sok soagdg a yoobẽ soabã mam gesame Tẽndigimdg kãseng n zĩndi Wĩndgã lebga sablg diga wa bot sẽn wʋg ne rũmsablg kõbdo la kiuugã zãng lebga wa zɩɩm
la yĩngr ãdsã sʋʋga tẽngã zug wa kankang sobkãseng sẽn wẽ ta kankam yorge
Sagãongã looga wa sebr b sẽn pili La tãmsã fãa ne tẽms nins koomã sẽn gũbgã sersa b zĩisẽ
Dũni rĩmdãmbã la ninkãsemsã la a sodaas nanambsã la a arzegs rãmbã la a pãens rãmbã la a yembsã ne burkĩmbã fãa kẽng n tɩ soonda tãms bogdẽ la tãms pĩis sʋka
La b rag n yeta tãmsã ne pĩisã yaa Lʋɩ n põdy tõnd n solg tõnd tɩ d zãag ne sẽn zaoa geerã zugã gesgo la ne pebilã sũpuugri
Bala Wẽnnaam ne pebilã sũpuugrã rakãsengã taame la ãndã n na n tõog n põse sẽn tar bãna
Dẽ poore mam yãnda malegs a naas sẽn yas dũniyã kɩrems a naasã Bãmb dag n yõka dũniyã sebd a naasã sẽn na yɩl tɩ b ra wẽ tẽngã wall kokãsengã wall tɩɩg baa a yembr ye
La mam yãnda malɛɛk a to sẽn yi yaang n zẽkdẽ la yẽnda ra zãada Wẽnnaam sẽn vɩ wã bãnningdga Malɛɛkã zẽka a koɛɛg n kelem n yeel malegs a naasã b sẽn da kõ noor tɩ b maan tẽngã ne kokãsengã wẽngã yaa
Da maany tẽngã wall kokãsengã wall tɩɩsã bũmbu hal tɩ tõnd paam n ning d Wẽnnaamã tʋmtʋmdbã rĩyã bãnde
La mam wʋma neb nins b sẽn ning bãndã sõore Yaa neb tus koabg la tus pisnaas la a naase a Israyɛll buudã fãa kambã sʋka
A Zʋʋda buudã neb b sẽn ning bãndã sõor yaa tus piig la a yiibu A Rubɛn buudã me yaa neb tus piig la a yiibu A Gaad buudã me yaa neb tus piig la a yiibu
a Azɛɛr buudã me yaa neb tus piig la a yiibu a Neftali buudã me yaa neb tus piig la a yiibu a Manaase buudã me yaa neb tus piig la a yiibu
a Sɩmyõ buudã me yaa neb tus piig la a yiibu a Leevi buudã me yaa neb tus piig la a yiibu a Isakaar buudã me yaa neb tus piig la a yiibu
a Zabulõ buudã me yaa neb tus piig la a yiibu a Zozɛf buudã me yaa neb tus piig la a yiibu a Benzame buudã me yaa neb tus piig la a yiibuNeb kʋʋng sẽn yer fupeelse
Dẽ poore mam gesame la mam yãnda neb kʋʋng ned sẽn ka tõe n sõd n sɛ ye Bãmb yii soolem dãmbã fãa pʋse buud toaytoayã fãa pʋse tẽms toaytoayã fãa pʋse la sẽn gomd goam buud toaytoayã Bãmb dag n yera fupeelse la b zãad koms vãad b nusẽ n yas geerã taoore la pebilã taoore
Bãmb dag n zẽkda b koees ne pãng n yetẽ Fãagrã bee ne tõnd Wẽnnaam sẽn zao geerã zugã la ne pebilã
La malegsã fãa ra yas n gũbga geerã ne kãsemdãmbã la bõnvɩɩs a naasã Bãmb wõgemdame n fõgen b nens tẽng geerã taoor n waoog Wẽnnaam
n yetẽ yaa Ãmina Pẽgre la ziiri la yam la bark pʋʋsgo la waoogre la pãntõogo la pãng yaa tõnd Wẽnnaamã n so zamaan woo zamaana Ãmina
Dẽ kãsemdãmbã ned a yembr gomame n sok maam yaa Neb nins sẽn yeelg fupeelsã yaa ãnda rãmba la b yita yɛ
Mam leoka yẽnda yaa M zusoaba yãmb n mi La a yeela maam yaa Yaa neb nins sẽn yi tokãsengã pʋgẽ wã Bãmb pegsa b fut pebilã zɩɩmẽ tɩ b lebg peelse
Yaa woto yĩng n kɩt tɩ b be Wẽnnaam geerã taoore n tʋmd Wẽnnaam tʋʋmd wĩndg la yʋng bãmb roogã pʋgẽ Ned ning sẽn zaoa geerã zugã na n ninga bãmb b furoogã pʋga
Kom kõn leb n yõkbakoyũud kõn leb n yõkbala wĩntoogo wall tʋʋlg kõn leb n wẽb ye
Bala Pebilã sẽn be geerã sʋkã na n dɩlga bãmba la b tallb n kẽng vɩɩm kobunds zĩisẽ la Wẽnnaam na n yẽesa bãmb nintãmã fãa
Pebilã sẽn sok soagdg a yopoe soabã arzãn pʋg yɩɩ sɩddd tɩ kolg lɛɛr pʋɩsʋka
Mam yãnda malegs a yopoe sẽn yas Wẽnnaam taoorã la b kõbla bard a yopoe
La malɛɛk a to n wa n yals tẽnkugrã zugẽ Yẽnda ra zãada wisd laag sẽn yaa sãnem B kõo yẽnda tɩdar wʋsg ta naag ne ninsõamyã fãa pʋʋsg n yõog sãnem tẽnkugrã sẽn be geerã taoorã zugu tɩ yɩ maoongo
Tɩdarã bugzõos naaga ne ninsõamyã pʋʋsg n yi malɛɛkã nugẽ n zẽk yĩngri Wẽnnaam taoore
Malɛɛkã rɩka wisd laagã n pidsa ne tẽnkugrã zug bugmã n loba tẽngã zugu Sakelemse la kelemse la sayãgbo ne tẽndigimdg zĩndameBard a yopoe peebgo
La malegs a yopoe wã sẽn da zãad bard a yopoe wã seglame n na n peeb bardã
Pipi malɛɛkã peeba baorgo La sapɩlem ne bugum sẽn kalem ne zɩɩm zĩndame la b lobbla tẽng zugu Tẽngã pʋɩɩr a yembr tãab sʋk rɩɩ bugum tɩɩg a yembr tãab sʋk rɩɩ bugum la momaasã fãa rɩɩ bugum
Malɛɛk a yiibẽ soabã peeba baorgo La b loba bũmb sẽn wẽnd wa tãnkãseng sẽn dɩt bugum kokãsengã pʋga La kokãsengã pʋɩɩr a yembr tãab sʋk lebga zɩɩm
La bõnnaands nins sẽn dag n be kokãsengã pʋgẽ n vɩ wã pʋɩɩr a yembr tãab sʋk kiime La koom kogendã pʋɩɩr a yembr tãab sʋk sãamame
Malɛɛk a tãabẽ soabã peeba baorgo La ãdkẽeng sẽn dɩt bugum wa bugvɩleng yii yĩngr n lʋɩ Yẽnda lʋɩɩ kozoetmã pʋɩɩr a yembr tãab sʋk zugu la kobundsã pʋɩɩr a yembr tãab sʋk zugu
Ãdkãng yʋʋr boondame ta Zẽnem La koomã pʋɩɩr a yembr tãab sʋk lebga zẽnem la koomã sẽn lebg zẽnemã kʋʋ ninsaalb wʋsgo
Malɛɛk a naasẽ soabã peeba baorgo La wĩntoogã pʋɩɩr a yembr tãab sʋka la kiuugã pʋɩɩr a yembr tãab sʋka la ãdsã pʋɩɩr a yembr tãab sʋk pãng sɛɛme sẽn na yɩlg la pʋɩɩr a yembr tãab sʋk lebg lika tɩ wĩndg vẽenem pãng boog sẽn tat pʋɩɩr a yembr tãab sʋka tɩ yʋng vẽenem pãng boog a woto
Mam gesame la m wʋma sɩlkẽeng sẽn yɩgd sagãnã sʋka n zẽk a koɛɛg ne pãng n yetẽ yaa Toogo Toogo Ninsaalbã sẽn be tẽng zugã na n paama toogo bardã a taabã malegsã sẽn na n peebã koees yĩnga
Malɛɛk a nu soabã peeba baorgo Mam yãnda ãdg a yembr sẽn yi saasẽ n lʋɩ tẽngã zugu La b kõo yẽnda bulg sẽn zulum n ka tar tɛk kʋɩlenbila
Yẽnda paka bulzulungã la bugzõos sẽn wẽnd wa wʋnkãseng bugzõos yii bulgẽ wã La bugzõosã sẽn yi bulgẽ wã soba wĩntoogã ne pemsmã
Sʋy yii bugzõosẽ wã n sãeeg n kẽ tẽngã la b kõo bãmb pãntõog sẽn yaa wa tẽng zug namsã sẽn tarã
La b yeelb lame tɩ b ra sɩɩs moodã sẽn be tẽng zugã wall bũmb baa a yembr sẽn ningd vãado wall tɩɩg baa a yembr ye B zab ne neb nins sẽn ka tar Wẽnnaam bãnd b rĩyẽ wã bala
B ka kõ sʋyã noor tɩ b kʋ nebã ye la yaa tɩ namsb kiis a nu La namsg ning b sẽn namsd nebã wẽnda wa nang sẽn dũmd ned ta namsd toto wã
Dakãense ninsaalbã na n baoo kũum la b kõn yãnda ye Bãmb na n datame n ki la kũum na n zoee n zãaga ne bãmba
Sʋy kãens wẽnda wa wiid sẽn seglg zabr yĩnga Bũmb n da be b zutẽ wã n yaa wa maanfrãmba n wẽnd wa sãnem la b nensã ra yaa wa ninsaalb nense
Sʋyã rag n tara zoobd wa pagb zoobdo la b yẽnã dag n wẽnda wa gɩgemd yẽna
Bãmb da tara yãad sẽn yaa wa kut gãntigsi la b pɩgsã bʋrg ra yaa wa terokrãmb wiid wʋsg sẽn tat n zoet n dabd zabr zĩigẽ bʋrgo
Bãmb dag n tara zʋy sẽn wẽnd nams zʋyã la b tara zʋgõose la pãntõog ning bãmb sẽn na n tall n nams ninsaalbã kiis a nu wã ra bee bãmb zʋyẽ wã
Bãmb tara b naaba bulzulung malɛɛkã n so bãmba A yʋʋr ne Ebre yaa Abadõ la ne Gɛrk yaa Apolyõ sẽn dat n togs tɩ sãamda
Pipi toogã loogame Ad tood a yiib n ket n wat yõwã poore
Malɛɛk a yoobẽ soabã peeba baorgo La mam wʋma koɛɛg sẽn yi sãnem tẽnkugrã sẽn be Wẽnnaam taoorã yɩɩl a naasẽ wã
Koɛɛgã yeela malɛɛk a yoobẽ soabã sẽn da zãad baorgã yaa Baag malegs a naasã b sẽn balg kʋɩlkãseng ning sẽn boond tɩ Efartã zugã
La b baaga malegs a naasã sẽn da segl n sɛ wakate la daare la kiuugu ne yʋʋmdã yĩngã tɩ b kʋ ninsaalbã ned a yembr tãab fãa sʋka
La zabzabdbã sẽn yaa wedrʋʋdbã sõor dag n yaa tuskẽema kobsyi Mam wʋma b sõorã
Woto vẽnegrã pʋgẽ mam yãnda wiidã ne neb nins sẽn zaobã Bãmb da tara gãntigsi tɩ b kõbgã ya wa bugum la wa kugr b sẽn boond tɩ safɩɩre la wa kidbri Wiidã zut dag n wẽnda gɩgem zutu Bugum ne bugzõos la kidbr n dag n yit b noyẽ wã
Tokãensã a tãabã sẽn yaa bugmã la bugzõosã ne kidbrã sẽn da yit wiidã noyẽ wã kʋʋ ninsaalbã ned a yembr tãab sʋka
Bala wiidã pãntõogã bee b noyẽ wã ne b zʋyẽ wã Bãmb zʋyã wẽnda wa wiisi Zʋyã tara zutu la yaa rẽ la b tar n namsd ninsaalbã
La neb a taabã sẽn kell tɩ tokãensã ka kʋ wã ka tek yam n kos sugr tʋʋm nins b nusã sẽn tʋmã yĩng ye Bãmb ka bas zĩndãmb ne wẽnnaands sẽn maan ne sãnem la wanzuri la zũudu la kuga la raadã waoogr ye Wẽnnaandsã ka tõe n yãnd wall b wʋme wall b kẽn ye
Bãmb ka kos sugr b ninkʋʋrã la b bagbʋgrã ne b yoobã la b wagdmã yĩng ye
Mam yãnda malɛɛk a to sẽn tar pãng n yer sawadgo ta yi arzãn n sigda la saaggomtɩʋʋg n dag n be yẽnda zugẽ wã A nengã rag n yaa wa wĩntoogo la a naoã rag n yaa wa bugum
Yẽnda rag n zãada sebbil sẽn lake A tilga a rɩtg naoorã kokãsengã zugu la a tilg a goabg naoorã tẽngã zugu
A zẽka a koɛɛg n tãs ne pãng wa gɩgemd sẽn kelemde Malɛɛkã sẽn kelmã sakelems a yopoe wã gomame tɩ nebã wʋme
Sakelems a yopoe wã sẽn gomã mam dag n na n gʋlsame la mam wʋma koɛɛg sẽn yi arzãn n yeel yaa Solg bũmb nins sakelems a yopoe wã sẽn togsã la f ra gʋlsb ye
La malɛɛk ning mam sẽn da yã ta yas kokãsenga ne tẽngã zugã zẽka a nugrɩtg n tees yĩngri
la a wẽena ne soab ning sẽn vɩa zamaan woo zamaanã sẽn naana yĩngr ne bũmb nins sẽn be beenẽ wã la dũniyã ne bũmb nins sẽn be beenẽ wã la kokãsengã ne bũmb nins sẽn be a pʋgẽ wã n wẽen n yeel tɩ wakatã ka na n leb n kaoos yɛs ye
La daar ning malɛɛk a yopoe soabã sẽn wat n segl n na n peeb baorgã wakatkãng la Wẽnnaam yelsolemdã na n paam pidsg wa b sẽn dag n togs b tʋmtʋmdbã sẽn yaa bãmb norɛɛsdbã koenoogã
La koɛɛg ning sẽn yi arzãn tɩ mam wʋmã leb n goma ne maam n yeel yaa Kẽng n tɩ reeg sebbilã sẽn lakã malɛɛk ning sẽn yasa kokãsengã ne tẽngã zugã nugẽ
Mam kẽnga malɛɛkã nengẽ n yeela ta kõ maam sebbilã La a yeela maam yaa Reega n vele A na n pidsa fo pʋgã ne toolem liga la fo noorẽ wã a na n yɩɩ noog wa sɩɩdo
Mam deega sebbilã malɛɛkã nugẽ n vele A yɩɩ noog wa sɩɩd mam noorẽ wã la mam sẽn vela wã mam pʋgã pida ne toolem
Dẽ poore b yeela maam yaa Yaa tɩlɛ tɩ fo leb n togs bãngr goam yɛs n gom neb wʋsg yelle la buud wʋsg yelle la goam buud wʋsg yelle la rĩmdãmb wʋsg yelle
B kõo maam tãnwĩig sẽn wẽnd wa dasaar n yeel maam yaa Yik n mak Wẽnnaam doogã ne tẽnkugrã la neb nins sẽn be beenẽ n pʋʋsdẽ wã
La f bas Wẽnnaam doogã samandã kɛɛng n da maka ye tɩ bala b kõala buzẽmsã la bãmb na n taba tẽnsõngã kiis pisnaas la a yiibu
Mam na n kõo m kaset dãmb a yiibã pĩndnbãngr goam kũuni tɩ b yeelg bot n togs bãngr goamã rasem tusr la kobsyi la pisyopoe
Yaa bãmb la Oliiv tɩɩs a yiibã la fɩtldogends a yiibã sẽn yas tẽngã Zusoabã taoorã
Ned sã n dat n namsba bugum n yit bãmb noorẽ wã n dɩt b bɛɛbã Nyẽe ned sã n dat n namsba yaa tɩlɛ tɩ kũum a woto kʋa
Bãmb tara pãntõog tɩ pag yĩngri tɩ saag ka ni dasem nins bãmb sẽn togsd pĩndbãngr goamã wakate la b tar pãntõog n tõe n tek koomã tɩ lebg zɩɩm la b kɩt tɩ tood buud fãa paam nebã tẽng zugu wakat ning fãa b sẽn date
Bãmb sã n wa kɩs b kasetã n sɛ rũng ning sẽn yit bogzulungẽ wã na n yika zabr ne bãmba n tõogba n kʋba
La b kũumã na n paa tẽnkãseng ning b sẽn boond sɩɩg wɛɛngẽ tɩ Sodom la Ezɩptã pʋgẽ vɩʋʋgẽ zĩig ning meng b sẽn dag n ka bãmb Zusoabã dapɩk zugã
Tẽms toaytoay nebã la buud toaytoay nebã la neb sẽn gomd goam buud toortoore la soolem toaytoay neb na n yãnda bãmb kũumã rasem a tãab la pʋɩsʋka la b kõn sak tɩ b rɩkb n tɩ mum ye
Dũni nebã na n maana sũnoog ne bũmb ning sẽn paam kaset dãmb a yiibã la b na n kɩdmame Bãmb na n tʋma kũun n kõ taaba Bala Wẽnnaam norɛɛsdb a yiib kãens da namsa nebã sẽn be tẽngã zugã
La rasem a tãab la pʋɩsʋkã zugẽ vɩɩm sɩɩg sẽn yi Wẽnnaam nengẽ kẽe bãmb pʋsẽ la b yikame n yals b nao zutu Rabeem kãseng yõka neb nins sẽn yãt bãmbã
Norɛɛsdb a yiibã wʋma koɛɛg sẽn yi arzãn n yeelb yaa Way yĩngr ka Bãmb kẽe sawadgẽ n zẽk n kẽng arzãna la b bɛɛbã yãnda bãmba
Wakatkãng bala tẽndigimdg sẽn yaa kãseng zĩndame la tẽngã pʋɩɩr a yembr piig sʋk sirgame Tẽndigimdgkãng kʋʋ neb tus a yopoe la rabeem yõka neb a taabã la b kõo saasẽ Wẽnnaamã waoogre
Toog a yiib soabã loogame Ad keta bilf tɩ toog a tãab soabã waBaorg a yopoe soaba
Malɛɛk a yopoe soabã peeba baorgo La koekãsems zĩnda arzãn n yeel yaa Dũniyã soolem lebga tõnd Zusoabã ne bãmb Kirisã n so Bãmb na n dɩɩ naam zamaan woo zamaana
Kãsemdãmb pisi la a naasã sẽn dag n zao b gɛyã zut Wẽnnaam taoorã wõgemdame n fõgen b nens tẽng n waoog Wẽnnaam n yeele
Zusoab a Wẽnnaam SẽnTõeFãa sẽn be la sẽn dag n be wã tõnd pʋʋsdyla barka yãmb sẽn deeg y pãnkãsengã la y sẽn zĩndg y naamã yĩnga
Soolem toaytoayã rãmb ra yika b sũyã la yãmb sũpuugrã waame la wakat taame tɩ y na n kao neb nins sẽn ki wã bʋʋdo la y keo y norɛɛsdbã sẽn yaa yãmb tʋmtʋmdbã ne y nintũusdsã la neb nins sẽn zoet yãmb yʋʋrã nintals la ninkãsemse la y sãam neb nins sẽn sãamd tẽngã
B paka Wẽnnaam doogã sẽn be arzãnã la b yãnda Wẽnnaam kãabg koglgã b roogã pʋga Sayãgbo la koeese la sakelemse la tẽndigimdg ne sapɩlem wʋsg zĩndame
Bõnbãnd sẽn yaa kãseng puka arzãna Yaa pag sẽn pil wĩntoog wa fuugu n tab kiuugã ne a nao la a fõgen maanf sẽn maan ne ãds piig la a yiibu
Pagã rag n tʋtame la a kũmda rogem kʋnkʋma rogmã toog sẽn namsda yĩnga
Bõnbãnd a to puka arzãna Ad yaa wagbɛkãseng sẽn yaa miuugu n tar zut a yopoe ne yɩɩl piiga la maanfrãmb n dag n fõg a zut a yopoe wã
Yẽnda zʋʋrã rag n kãagda ãdsã sẽn be yĩngrã yembr tãab fãa sʋk n lobd tẽng zuguWagbɛɛgã yik n yalsa pag ning sẽn dat n dogã taoore tɩ pagã sẽn dog yee bɩ yẽnda vel a biigã
Pagã roga biribla rao sẽn na n zã kut dasaar n soog soolem fãa La b zẽka pagã biig ta kẽng Wẽnnaam nengẽ la b geerẽ wã
La pagã zoee n kẽnga weoogẽ zĩig ning Wẽnnaam sẽn dag n segl a yĩngã tɩ b tõe n dɩlga be rasem tusr la kobs yi la pis yoobe
Zabkãseng zĩnda arzãna Malegs naab a Misɛll ne a malegsã zaba ne wagbɛɛgã Wagbɛɛgã me ne a malegsã zabame
la b ka tõog ye La zĩig ka leb n zĩnd arzãn yẽnda yĩng ye
B riga wagbɛkãsengã wagkʋdrã b sẽn boond tɩ rõatã la a Sʋtãana soab ning sẽn belgd tẽngã zĩig ning fãa neb sẽn be wã nebã B tusa yẽnda ne a malegsã n lob tẽng zugu
Dẽ mam wʋma koekãseng arzãn pʋgẽ sẽn yeel yaa Moasã fãagre la pãnga la tõnd Wẽnnaamã naam la bãmb Kirisã noor waame Bala b luba tõnd babiisã rõatã soab ning sẽn dag n dõt bãmb Wẽnnaam taoor wĩndg la yʋngã
D babiisã tõoga rõatã ne pebilã zɩɩm pãnga la ne kasetã bãmb sẽn kɩtã pãnga la bãmb ka nong b vɩɩmã hal n zoe kũum ye
Yaa woto yĩnga saasẽ la yãmb dãmb sẽn be beenẽ wã maan sũnoogo Toog na n paama tẽngã ne kokãsengã Bala Sʋtãanã sig n waa yãmb nengẽ ne sũpuugri a sẽn bãng ta wakatã sẽn ketã ka waoogã yĩnga
Wagbɛɛgã sẽn yã tɩ b loba yẽnda tẽng zugã a babsa pag ning sẽn doga biriblã
La b kõo pagã panantugkẽeng pɩgs a yiib ta yɩk n kẽng weoogẽ wã a zĩigẽ wã zĩig ning b sẽn na n dɩlga wakat a yembre la wakat dãmba la wakat pʋɩsʋkã tɩ waafã ra yãnda ye
La waafã kɩtame tɩ koom yi a noorẽ wã n yaa wa mogr koom n pʋgl pagã sẽn na yɩl tɩ koomã kãag pagã
La tẽngã sõnga pagã n yaag a noor n vel koomã wagbɛɛgã sẽn yiis a noorẽ wã
Wagbɛɛgã sũur puuga ne pagã la a kẽngame n tɩ yik zabr ne pagã yagensã sẽn kellã neb nins sẽn sakd Wẽnnaam tõodã la sẽn tallb a Zeezi kasetã
La wagbɛɛgã yik n yalsa kokãsengã bĩisr zugu Dẽ poore mam yãnda rũng sẽn yi kokãsengẽ wã n tar yɩɩl piig la zut a yopoe la maanfrãmb piig n dag n be a yɩɩlã zutu la Wẽnnaam tʋʋsg yʋy n dag n gʋls a zutẽ wã
Rũngã mam sẽn yãndã rag n wẽndã wa ãbga ta naoã wẽnd rigdnyĩidga naoã ta noorã wẽnd wa gɩgemd noore Wagbɛɛgã kõo rũngã a pãngã la a geerã la a pãntõogã
La mam yãnda rũngã zug a yembr sẽn pogle n yaa wa a na n kiime la a poglgã sẽn da tog n kʋa wã maagame Nebã fãa sẽn be tẽng zugã yɛɛsame la b tũu rũngã
B wõgemda wagbɛɛgã taoore a sẽn kõ rũngã pãntõogã yĩnga B wõgemda rũngã taoore n yeele Ãnda n wẽnd rũngã la ãndã n tõe n zab nea
B kõo rũngã noor ta gom wilgmmeng goam la Wẽnnaam paoogr goamã La b kõo yẽnda pãntõog ta tʋm kiis pisnaas la a yiibu
Rũngã yaaga a noor n na n gom n paoog Wẽnnaam n paoog bãmb yʋʋrã la b sɛk roogã la neb nins sẽn be arzãnã
La b kõo yẽnda noor ta yik zabrne Wẽnnaam nintũusdsã n tõogbaB kõo yẽnda pãntõog ta tõog buud fãa la tẽng fãa nebã la goam buud fãa nebã la soolem fãa
La nebã fãa sẽn be tẽng zugu tɩ b yʋy ka gʋls vɩɩm sebrã sẽn yaa pebil ning b sẽn kʋ hal dũni naaneg wakatã sebrã pʋgẽ wã wõgemda rũngã taoore
Ned sã n tar tʋb bɩ a kelge
Ned sã n tog n kẽ yembdo a na n kẽe yembdo Ned sã n kʋ ne zabr sʋʋga yaa tɩlɛ tɩ b kʋa ne zabr sʋʋga Wẽnnaam nintũusdsã modgr la b tẽebã la woto
Dẽ poore mam yãnda rũng a to sẽn yi tẽnga pʋgẽ A ra tara yɩɩl a yiib sẽn wẽnd wa pebil yɩɩla la a rag n gomda wa wagbɛɛgã
Yẽnda rag n tʋmda ne pipi rũngã pãntõogã fãa a nifẽ la a kɩtame tɩ tẽngã ne nebã sẽn be a zugã wõgemded pipi rũngã sẽn dag n paam sãmpogkʋʋdg tɩ maagã taoore
Rũng a yiibẽ soabã maana bãnkãsemse hal n kɩtdẽ tɩ bugum yit yĩngr n sigd tẽngã zug nebã nifẽ
Ne bãn b sẽn kõa noor ta maan pipi rũngã taoorã a belga nebã sẽn be tẽng zugã n yeelb tɩ b maan rũng ning sẽn paam poglg ne zabr sʋʋg n kell n põsã bõnnaandga
B kõo rũng a yiibẽ soabã pãntõog ta kɩt tɩ pipi rũngã bõnnaandgã paam sɩɩga sẽn na yɩl la bõnnaandgã gome la a kɩt tɩ b kʋ neb nins fãa sẽn ka na n wõgemd rũngã bõnnaandgã taoorã
La a kɩtame tɩ nebã fãa nintals la ninkãsemse arzegs rãmb la naong rãmba yembs ne burkĩmb reeg bãnd b nugrɩtgo wall b rĩyã zutu
la tɩ ned baa a yembr ra tõog n da wall a koose ta ka tar bãndã rũngã yʋʋre wall a yʋʋrã geelbilã ye
Yam la woto Bɩ ned ning sẽn tar yam geelg rũngã yʋʋr geelg sõore Bala yaa ninsaal yʋʋr geelg sõore la a yʋʋrã geelg sõor yaa
Mam gesame la m yãnda pebilã sẽn yik n yas Sɩyõ tãngã zugu tɩ neb tus koabg la tus pisnaas la a naas sẽn da tar pebilã yʋʋr ne b ba wã yʋʋr sẽn gʋls b rĩyẽ wã be ne bãmba
Mam wʋma koɛɛg sẽn yi arzãna n wẽnd wa kokãsems koɛɛga wa sakɛleng kãseng bʋrgo la rãamd ning mam sẽn wʋmã ra wẽnda wa pendwẽedb sẽn wẽed b pendse
B yɩɩnda yɩɩnpaalg geerã taoore la bõnvɩɩs a naasã ne kãsemdãmbã taoore Ned ba a yembr ra ka tõe n zãms yɩɩllã ye sã n ka neb tus koabg la pisnaas la a naas sẽn dag n paam fãagr dũni zugã
Yaa neb nins sẽn ka rẽgem b mens ne pagbã bala b ka sãam ye Bãmb na n pʋgda pebilã n dabd zĩig ning fãa b sẽn dabdã B raa bãmb n yiis nebã sʋka tɩ b yɩ wa dẽenem biis Wẽnnaam ne pebilã yĩnga
la zĩrẽ ka tol n zĩnd b noyẽ ye Rõadg ka be b zut yeMalegs a tãab koeese
Mam yãnda malɛɛk a to sẽn yɩgd n pɩʋʋgd yĩngri A rag n tara koenoog sẽn paad wakat sẽn kõn sa n na n togs neb nins sẽn be tẽng zugã soolem fãa buud fãa goam buud fãa nebã la tẽng fãa nebã
Yẽnda zẽka a koɛɛg n yetẽ yaa Zoey Wẽnnaam dabeem la y waoog bãmba Bala wakat taame tɩ bãmb na n kao bʋʋdo Wõgemdy soab ning sẽn naana yĩngr la tẽngã kokãseng ne kobundsã taoore
Malɛɛk a to sẽn yaa yiibnsoab pʋglame n yetẽ yaaA lʋɩɩme A lʋɩɩmeBabilond kãsengã sẽn kɩt tɩ soolem dãmbã fãayũ yẽnda yoobã sẽn ka koakã reezẽ rãamã lʋɩɩme
Malɛɛk a to sẽn yaa tãabnsoab pʋgla bãmb ne koekãseng n yeele Ned sã n wõgemd rũngã ne a bõnnaandgã taoore la a sã n deeg bãndã a dĩirẽ wall a nug zugu
yẽnda soab me na n yũu Wẽnnaam sũpuugrã reezẽ rãam sẽn ka pulã sẽn kiig bãmb sũpuugr laagẽ wã La yẽnda na n paama namsg bugmẽ la kidbr pʋga malegssõamyã wã ne pebilã taoore
Bãmb namsgã bugzõos zẽkda zamaan woo zamaane La wĩndg ne yʋngo neb nins sẽn wõgemded rũngã ne a bõnnaandgã taoorã la ned ning sẽn deega yẽnda yʋʋrã bãndã ka tol n tar vʋʋsem ye
Woto yĩnga ninsõamyã tog n nanga pãnga n sakd Wẽnnaam tõodã la b tall tẽeb ne a Zeezi
Mam wʋma koɛɛg sẽn yi arzãn n yetẽ Gʋlse sẽn sɩng ne moasã bark bee kũum nins sẽn kiid Zusoabã tũudum pʋgẽ wã zutu Sɩɩgsõng yetame tɩ nyẽe tɩ b tõe n bas b tʋʋmã n vʋʋse bala bãmb tʋʋmã pʋgdb lameDũniyã tigsgu
Mam gesame la m yãnda sawadpɛɛlga la ned sẽn wẽnd wa ninsaal n dag n zao sawadgã zugu A rag n fõgena a zug sãnem maanfo la a zãad goeoog sẽn dɩt a nugẽ
Malɛɛk a to yii wẽnd doogẽ wã n zẽk a koɛɛg n gom ne sẽn zaoa sawadgã ne pãng n yeel yaa Yulumd f goeoogã n wʋre Wʋrb wakat taame bala bõnkoaadlã sẽn be tẽng zugã bɩɩme
La sẽn zaoa sawadgã zugã yulumda a goeoogã tẽngã zugu la b tigsa tẽng zug bõnkoaadlã
Malɛɛk a to yii wẽnd doogã sẽn be arzãnã pʋgẽ Yẽnda me rag n tara goeoog sẽn dɩte
Malɛɛk a to sẽn dag n tar pãntõog ne bugum yii tẽnkugrẽ wã n zẽk a koɛɛg n yeel malɛɛk ning sẽn zãada goeoog sẽn dɩtã yaa Yulumd f goeoogã sẽn dɩtã n yãgs reezẽ tɩɩsã sẽn be tẽng zugã bigĩna bala b reezẽ wã bɩɩme
Malɛɛkã yulumda a goeoogã tẽngã zugu A yãgsa reezẽ tɩɩsã sẽn be tẽng zugã biisi n lobb Wẽnnaam sũpuugr reezẽ rãam wẽkr koglkãsengã pʋga
La b yii nea tẽngã kɛɛng n taba la zɩɩm yii koglgẽ wã n zoe A zulmã tata wiid salba la a zoeeme n ta kɩlometr kobstã
Dẽ poore mam yãnda bãnd a to arzãn sẽn yaa kãseng n sek gesgo Yaa malegs a yopoe sẽn da zãad tood a yopoe yaoolem dãmbã Bala yaa ne tokãens la Wẽnnaam sũpuugrã na n pidsi
La mam yãnda bũmb sẽn yaa wa kokãseng sẽn yaa nengɛtga n kalem ne bugum La mam yãnda neb nins sẽn tõog rũngã ne a bõnnaandgã la a yʋʋrã geelbilã sẽn yɛs yĩngri nengɛtgã sẽn wẽnd kokãsengã zugu Bãmb da zãada Wẽnnaam pendse
Bãmb yɩɩnda Wẽnnaam tʋmtʋmd a Moyiis yɩɩllã la pebilã yɩɩlleZusoab a Wẽnnaam SẽnTõeFãayãmb tʋʋmã yaa kãsemse la b bee neereSoolem dãmbã rĩmãyãmb tʋʋmã zemsame la b yaa sɩda
Zusoaba ãndã n ka na n zoe yãmba la a ka na n waoog yãmb yʋʋrã Bala yãmb y yembr tãa n welg toore La soolem dãmbã fãa na n wa wõgemda yãmb taoore yãmb tɩrlmã sẽn pukã yĩnga
Rẽ poore mam gesame la b paka kaset furoogã yɩlgr zĩigã arzãn pʋga
Malegs nins sẽn da zãad tood a yopoe wã yii yɩlgr doogẽ wã Bãmb dag n yera peenneer sẽn yaa pɛɛlg falll fut sẽn yãgda La b rag n sẽba b yãad ne sãnem sẽbdse
Ned a yembr bõnvɩɩs a naasã sʋk kõo malegs a yopoe wã sãnem laas a yopoe sẽn pid ne Wẽnnaam sẽn vɩ zamaan woo zamaanã sũpuugri
La yɩlgr doogã pida ne bugzõose Wẽnnaam ziirã ne b pãngã yĩnga la ned baa a yembr da ka tõe n kẽ yɩlgr doogẽ wã ye hal tɩ toodã malegs a yopoe wã sẽn zãadã sɛ
Mam wʋma koekãseng sẽn yi wẽnd doogẽ wã n yeel malegs a yopoe wã yaa Kẽngy n tɩ kiigy Wẽnnaam sũpuugrã sẽn be laas a yopoe wã pʋsã dũniyã zugu
Pipi soabã kẽngame n tɩ kiig sẽn be yẽnda laagẽ wã dũniyã zugu La nodkɛgeng sẽn yaa toaag yõka neb nins sẽn dag n tar rũngã gʋlsem bãnde la b wõgemded bõnnaandgã taoorã
Malɛɛk a yiibẽ soabã kiiga sẽn be yẽnda laagẽ wã kokãsengã pʋgẽ la a lebga zɩɩm wa kũum zɩɩm La bõnvɩɩs nins fãa sẽn dag n be kokãsengã pʋgã kiime
Malɛɛk a tãabẽ soabã kiiga sẽn be yẽnda laagẽ wã kʋɩlsã ne kobundsã pʋse la b lebga zɩɩm
La mam wʋma koomã malɛɛkã sẽn yeel yaa yãmba soab ning sẽn dag n be la sẽn be moasã n welg toorã yãmb sẽn kao bʋʋdã a woto wã zemsame
Bala bãmb daaga neb nins sẽn welg toorã la yãmb norɛɛsdbã zɩɩm la yãmb kõbla zɩɩm tɩ b yũ Rẽ segda ne bãmba
La mam wʋma koɛɛg sẽn yi tẽnkugrẽ wã n yeel yaa Hakɩɩka Zusoab a Wẽnnaam SẽnTõeFãa yãmb bʋʋda kaoob yaa sɩda la tɩrga
Malɛɛk a naasẽ soabã kiiga sẽn be yẽnda laagẽ wã wĩntoogã zugu La b kõo wĩntoogã pãng ta yõog ninsaalbã ne bugum
la tʋʋlkãseng yõoga nebã Bãmb paooga Wẽnnaam ning sẽn tara noor ne tokãensã yʋʋre la b ka tek yam n kos sugr n na n kõ Wẽnnaam waoogr ye
Malɛɛk a nu soabã kiiga sẽn be yẽnda laagẽ wã rũngã geerã zugu La yẽnda soolmã lebga lik bida Toogã kɩtame tɩ ninsaalbã rũmd b zɛlma
La toodã ne noadã sẽn tar bãmbã yĩnga b paooga saasẽ Wẽnnaamã la b ka tek yam n kos sugr b tʋʋm wẽnsã yĩng ye Sũpuugr laaga
Malɛɛk a yoobnsoabã kiiga sẽn be yẽnda laagẽ wã kʋɩlkãseng ning sẽn boond tɩ Efartã zugu La kʋɩlgã koom kʋɩɩme tɩ lebg sor rĩmdãmb nins sẽn yit yaangã yĩnga
Mam yãnda sɩrẽgd a tãab sẽn wẽnd wa loms sẽn yit dargõ wã noorẽ la rũngã noorẽ la belgr norɛɛsã noorẽ
Bãmb yaa sɩɩse zĩndãmb sẽn maand bõnyɛɛsdse la sẽn kẽngd dũni gill fãa rĩmdãmbã nengẽ n na n tɩ tigsb Wẽnnaam sẽn tõe fãa rakãsenga sẽn yaa zabr daarã yĩnga
Ad mam wata wa wagdre Bark bee ned ning sẽn ka gõe la sẽn yer a futu sẽn na yɩl la a ra kẽn beelle la tɩ nebã kõn yãa yãndã zugu
B tigma nanambsã zĩig a yembr sẽn boond ne Ebre goam tɩ Harmagedõ
Malɛɛk a yopoe soabã kiiga sẽn be yẽnda laagẽ wã pemsmã pʋga La koekãseng yii geerẽ wã wẽnd doogẽ wã n yeel yaa Maaname n sɛ
La sayãgb ne koeese la sakelems ne tẽndigimdg sẽn ya kãseng zĩndame la hal ninsaalb sẽn be dũni zug tɛka tẽndigimdg sẽn yaa kãseng a woto nan ka tol n zĩnd ye
Tẽnkãsengã welga zĩis a tãabo Soolem toaytoayã tẽms lʋɩɩme la Wẽnnaam tẽega Babilond kãsengã yelle n na n kɩt ta yũ bãmb sũpuugkãsengã reezẽ rãamã sẽn be laagẽ wã
Koomã sẽn gũbg tẽms ninsã fãa zoeeme la ned ka leb n yã tãmsã ye
La sapɩlem zɩslem sẽn kolg kɩlo pisnaas yii yĩngr n dʋʋg ninsaalbã zutu La sapɩlmã toog yĩnga nebã paooga Wẽnnaam Bala tokãng talla pãng tɩ looge
Dẽ poore malegs a yopoe wã sẽn da zãad laas a yopoe wã b ned a yembr waa n goma ne maam n yeele Wa tɩ m na n wilga foom pʋgyoodkãsengã sẽn zĩ kokãsemsã zutã bʋʋdo
Yaa ne yẽnda la dũniyã rĩmdãmbã maan yoobo la dũni nebã ra yũu yẽnda yoobã reezẽ rãam tɩ b nens yilim
Malɛɛkã rɩka maam m tagsgã pʋgẽ n kẽng weoogẽLa mam yãnda pag sẽn zao rũng sẽn yaa miuug masɩ n pid ne yʋy sẽn paoogd Wẽnnaam la a tara zut a yopoe ne yɩɩl piiga
Pagã ra yera fuug sẽn yaa miukẽega la miuug mas n nags a meng ne sãnem la kugneeba la pɛrldãmba Pagã rag n zãada sãnem laag a nugẽ la laagã rag n pida ne tʋʋmwẽnse la ne pagã yoobã rẽgdo
Yʋʋr n da gʋls pagã rĩirẽ yaa yelsolemde Babilond kãsengã dũni pʋgyoaadbã ne tʋʋmwẽns ma
Mam yãame tɩ neb nins sẽn welg toorã ne a Zeezi kaset dãmbã zɩɩm yilimd pagã nenga Mam sẽn yãnda wã linga maam wʋsgo
La malɛɛkã soka maam yaa Bõe yĩng tɩ yaa lingr ne foom Mam na n togsa foom pagã ne rũng ning sẽn zɩt yẽnda n tar zut a yopoe ne yɩɩl piigã yelsolemdã
Rũng ning fo sẽn yã wã rag n beeme la a ka leb n beẽ ye A na n yii bogzulungẽ wã n kẽng sãoong zĩigẽ La dũni neb nins yʋy sẽn ka gʋls vɩɩm sebrã pʋgẽ hal dũni naaneg wẽndẽ wã sã n yãnd rũngã a na n yɩɩ lingr ne bãmba rũngã sẽn dag n be n wa ka leb n beẽ la a na n leb n pukã yĩnga
Bãngr sẽn yɩt ne yam n tog n zĩnd ka Zut a yopoe wã yaa tãms a yopoe nins pagã sẽn zao b zutã
Leb n yaa rĩmdãmb a yopoe Bãmb b nu n lʋɩ ta yembr beẽ ta to wã nan ka wa nand ye la a sã n wa wa a tog n dɩɩ naam wakat bilfu
Rũng ning sẽn dag n be n ka leb n be wã meng yaa rĩm a nii soaba Yẽnda me yaa rĩmdãmb a yopoe wã ned a yembre La a rabda sãoong zĩigẽ
Yɩɩl piigã fo sẽn yã wã yaa rĩmdãmb piig sẽn nan ka reeg soolem ye la b reegda pãntõog wa rĩmdãmbã lɛɛr a yembr yĩng ne rũngã
Bãmb yam yaa a yembre la b kõta rũngã b pãngã ne b pãntõogã
Bãmb na n zaba ne pebilã La pebilã na n tõogb lame tɩ bõe bãmb yaa zusobendãmb Zusoabã la rĩmdãmbã Dĩmã La neb nins b sẽn boolã neb nins b sẽn tũusã ne neb nins sẽn maand sɩdã n be ne pebilã na n tõogb lame me
Malɛɛkã yeela maam yaa Koom nins fo sẽn yãnd tɩ pʋgyoodrã zĩ b zutã yaa nebã la neb kʋʋndo ne soolemdãmba la goam buud toaytoayã nebã
Yɩɩl piigã fo sẽn yãndã n paas rũngã na n kisga pʋgyoodrã n dees a futã n basa a zaala la b wãb a nemdã la b ninga bugum ta rɩ tẽma
Bala Wẽnnaam ninga bãmb sũyã pʋs tɩ b maan Wẽnnaam daabo la b naag taab yam a yembre n dɩk b naamã n kõ rũngã hal tɩ Wẽnnaam goamã wa paam pidsgu
La pagã fo sẽn yã wã yaa tẽnkãseng ning sẽn soa dũniyã rĩmdãmbã
Rẽ zugẽ mam yãnda malɛɛk a to sẽn tar pãnkãseng sẽn yi arzãn n sigda n tar noor sõama la a zĩirã kõo dũniyã vẽenem
Malɛɛkã zẽka a koɛɛg ne pãng n yeeleA lʋɩɩme A lʋɩɩmeBabilond kãsengã lʋɩɩmeYẽnda lebga zĩndãmb yiri la zĩdẽgd fãa la bõnyɩgdrẽgd fãa la rũmdẽgd buud fãa nebã sẽn kis zĩiga
Soolem dãmba fãa sẽn yũ Wẽnnaam sũpuugr wa reezẽ rãam yẽnda yoobã yĩnga tɩ dũni rĩmdãmb maan yoob ne yẽnda la tɩ dũni lɛɛbdb tũnug yẽnda nagteedã pãng n lebg arzegs rãmba
La mam wʋma koɛɛg a to sẽn yi arzãn n yeele Mam nebã yiy tẽngã pʋga tɩ y ra wa n naag n maan yelwẽn ning a sẽn maandã la tɩ y ra wa n naag yẽnda n paam tood nins sẽn na n paama wã ye
Bala yẽnda yelwẽnã zamame hal n tãag arzãna la Wẽnnaam tẽega a katɩrlem tʋʋmã yelle
Yaoy yẽnda wa yẽnda sẽn yao wã la y lebsa a tʋʋmã naoor a yiibu Wamd ning pʋgẽ a sẽn kiigã kiigyyã a woto naoor a yiib n kõa
Yẽnda sẽn waoog a meng n kẽ nagma pʋgẽ n ta zĩig ningã kɩty ta toogã ne a sũsãangã ta a boto Bala a yeta a sũurẽ yaa Mam zĩi wa rĩmpoaka mam ka pʋgkõore la mam kõn tol n paam kũum sũsãang ye
Rẽnda yĩngã yẽnda toodã na n waa daar a yembr pʋgẽ Bãag sẽn na n kʋa sũsãanga kom la bugum na n dɩa lame Bala Zusoab a Wẽnnaam sẽn kaooda yẽnda bʋʋdã yaa pãnkẽeng soaba
Dũniyã rĩmdãmb nins fãa sẽn maan yoob ne tẽnkãngã la b paam teneeb ne yẽnda wã sã n wa yã tẽngã sẽn dɩt bugmã bugzõose b na n yãbame n wiis a yĩnga
Bãmb sẽn zoet rabeem tɩ yẽnda toogã na n wa paam bãmbã yĩnga b na n yalsa yɩɩg n yeel yaa Kayto Kayto Tẽnkãsengã Babilond tẽng sẽn tar pãnga Fo sɩbgr waa wakat a yembr pʋgẽ bala
La dũni fãa toandb yãbdame n wiisd yẽnda yĩnga ned baa a yembr sẽn ka leb n daad bãmb koosmã yĩnga
Yaa sãnem la wanzuri la kug sẽn be yõod wʋsgo la pɛrldãmba la lamd gĩsbãaneg peensõamyã la peenmiukẽese la peenfʋlfʋle la pɛɛl sẽn yaa miuug masɩ la raoog buud fãa sẽn tar yũnoogo la teoog buud fãa sẽn maan ne wobyẽna la teed buud fãa sẽn maan ne raad sẽn be yõod wʋsgo la sẽn maan ne zũudu la kutu la kug sẽn boond tɩ marbre
kanella la rapegd buud sẽn tar yũnoogo la zẽbiis sẽn kõt yũnoogo la tɩdare la vãad buud b sẽn boond tɩ miiri la wisdu la reezẽ rãam la kaam la zombãanega la koodo la niig ne piisi la wedmoose la terokrãmba hal baa ninsaalba
Fo sẽn da rat bũmb ning ne f sũur fãa wã loog n basa foom Bõnsõamy wã fãa wall bõnneebã menemame n bas foom la ned kõn leb n yãndb abada
Toandb nins sẽn tũnug Babilond n lebg arzegs rãmbã sẽn zoet rabeem ne toog ning sẽn na n paam tẽnkãngã yĩngã b na n yalsa yɩɩga n yãbe n maan sũsãanga
Bãmb na n yeelame yaa Kayto Kayto Tẽnkãsengã sẽn dag n yer peenneer fut la fumiukẽesã la fut sẽn yaa miid mas n nags a meng ne sãnem ne kugneeb la pɛrl dãmbã
Wakat a yembr pʋgẽ bala arzegs wʋsg a woto sãamame Koom kogond zusobendãmbã fãa ne neb nins fãa sẽn be koom kogendã pʋsã la koom kogendã pʋg tʋmtʋmdbã ne neb nins fãa sẽn tolemd ne koom kogendã dag n yasa yɩɩga
la b sẽn yã bugmã sẽn dɩt tẽngã bugzõosã b kelmame n yeele Tẽnbʋg n dag n wẽnd tẽnkãsengã
Bãmb da yugda b zut tom n yãbda n maand sũsãang wa ned n ki la b kelemdẽ n yetẽ Kayto Kayto Tẽnkãseng ning sẽn dag n tar paoong wʋsg tɩ neb nins fãa sẽn tar koom kogond kokãsengã zugã tũnug be n lebg arzegs rãmbã wakat a yembr pʋgẽ bala a lebga rasempʋɩɩga
Arzãna maan sũnoog ne bũmb ning sẽn paama wã Yãmb me sẽn welg toor Wẽnnaam yĩnga la tẽntʋmdbã ne Wẽnnaam norɛɛsdbã maany sũnoogo Bala Wẽnnaam sẽn kao tẽngã bʋʋdã b roka yãmb sũuri
Dẽ malɛɛk sẽn tar pãng tebga kugr sẽn wẽnd neer sẽn yaa bedr n loba kokãsengã pʋgẽ n yeele B na n tusa Babilond sẽn yaa tẽnkãsengã a woto ne pãng n lubi la ned kõn leb n yãnda yɛs ye
La ned kõn leb n wʋm pendwẽedbã la yʋʋmbã la wɩɩs ne barpɛɛbdbã rãamd fo pʋgẽ ye Ned kõn leb n yãnd nugtʋʋmd buud baa a yembr soab beenẽ ye la ned kõn leb n wʋm neer rãamd beenẽ ye
Fɩtl vẽenem kõn leb n yãg be ye la ned kõn leb n wʋm pʋgpaal sɩd ne a pʋgpaalã koees beenẽ yɛs ye Bala fo toandbã dag n yaa dũni ninkãsemse fo belga soolem dãmbã fãa ne f bagrã
La b yãnda Wẽnnaam norɛɛsdbã ne ninsõamyã la neb nins fãa b sẽn kood dũniyã zugã zɩɩm fo pʋgẽ
Rẽ poore mam wʋma koekãseng arzãn pʋgẽ sẽn wẽnd neb kʋʋng wʋsg koees sẽn yet yaa Haleluya Fãagre la ziiri ne pãng yaa tõnd Wẽnnaamã n so
bãmb bʋkaoorã sẽn yaa sɩd la tɩrgã yĩnga Wẽnnaam kaoo pʋgyoodkãsengã sẽn dag n sãamd dũni ne a yoobã bʋʋdo La Wẽnnaam doka b tʋmtʋmdbã sũuri yẽnda sẽn daag bãmb zɩɩmã yĩnga
La b leb n yeela naoor a yiib soab yaa Haleluya La yẽnda bugzõos zẽkda zamaan woo zamaane
Kãsemdãmbã pisi la a naasã ne bõnvɩɩs a naasã wõgemdame n waoog Wẽnnaam sẽn zao geerã zugã n yeel tɩ ãmina Haleluya
Koɛɛg yii geerẽ wã n yeel yaa Yãmb fãa sẽn yaa Wẽnnaam tʋmtʋmdbã yãmb dãmb sẽn zoet bãmbã nintals la ninkãsemse pẽgy tõnd Wẽnnaamã
La mam wʋma koɛɛg sẽn wẽnd wa neb kʋʋng wʋsg koeese n wẽnd wa kokãsems koeese n wẽnd wa sakelems kãsems koees sẽn yet yaa Haleluya Bala tõnd Zusoab a Wẽnnaam SẽnTõeFãa wã zĩndga b naam
D maan sũnoog n kɩdme la d waoog bãmba Bala pebilã pʋgpeegrã daar taame la bãmb pʋgpaalã segla a meng n sɛ
B kõo pʋgpaalã peenneer fuug sẽn pɩnd n ka tar rẽgd ta yeelge peenneer fuugã yaa ninsõamyã wã tʋʋm sõamyãPebilã pʋgpeegr tigrã
Malɛɛkã yeela maam yaa Gʋlse Bark bee neb nins b sẽn bool tɩ b wa pebilã pʋgpeegr tigrã zutu La a yeela maam yaa Koekãngã yaa Wẽnnaam meng goamã
La mam wõgemda yẽnda taoor n na n waooga la a yeela maam yaa Da saag n maan a woto ye Mam yaa fo tʋmdntaaga la fo babiis nins sẽn tar a Zeezi kasetã tʋmdntaaga Waoog Wẽnnaam Wẽnnaam norɛɛsdbã goam yita a Zeezi kasetã pʋgaWedrʋʋd sẽn zao wedpɛɛlga
Dẽ poore mam yãnda arzãn sẽn pake la mam yãnda wedmoaag sẽn yaa pɛɛlga Ned ning sẽn zaoa weefã yʋʋr la a Sɩdmaanda la a Sɩdsɩda Bãmb bʋʋda bʋʋdã ne tɩrlem la b zabd ne tɩrlem
Bãmb ninã yaa wa bugwitim Maanfrãmb wʋsg n fõg bãmb zugã Bãmb tara yʋʋr sẽn gʋls tɩ ned baa a yembr ka mi sã n ka bãmb mengã bala
la b yera futaok sẽn los zɩɩmẽ Bãmb yʋʋr la a Wẽndgomde
Sodaasã sẽn be arzãnã dag n zaoo wedpeels n pʋgd bãmba n yer peenneer fut sẽn yaa peels la yɩlma
Zabr sʋʋg sẽn dɩt n dag n yit b noorẽ wã n na n sɩbg soolem dãmbã Bãmb na n zãa kut dasaar n dɩlgba Bãmb na n taba bũmb nins sẽn be Wẽnnaam SẽnTõeFãa wã sũpuugr sẽn yaa kãsengã reezẽ rãam wẽkr koglgã pʋgẽ wã
Bãmb tara yʋʋr sẽn gʋls b fuugã zug la b geerã zugu rĩmdãmb Rĩma la zusobendãmb Zusoaba
Mam yãnda malɛɛk sẽn yas wĩntoogã pʋgẽ Yẽnda zẽka a koɛɛg ne pãng n yeel bõnyɩgdɩ wã fãa sẽn yɩgd yĩngrã yaa way n tigmy taab Wẽnnaam tigkãsengã yĩnga
tɩ y tõe n dɩ rĩmdãmb nemdo sodaas nanambs nemdo pãens rãmbã nemdo wedmoos ne b rʋʋdbã nemdo neb fãa nemdo burkĩmb la yembse nintals ne ninkãsemse
Mam yãnda rũngã ne dũni rĩmdãmbã ne b sodaasã sẽn tigim taab n na n zab ne soab ning sẽn zaoa wedpɛɛlgã la ne a sodaasã
La b yõka rũngã ne zãmb norɛɛs ning sẽn dag n maan bõnyɛɛsds rũngã taoor n belg neb nins sẽn deeg rũngã bãndã la b wõgemded yẽnda bõnnaandgã taoorã B loba bãmb b yiibã fãa vɩɩs bugum mogr pʋgẽ zĩig ning kidbr sẽn dɩtã
La sʋʋg ning sẽn dag n yit soab ning sẽn zao wedmoaagã zugã noorẽ wã kʋʋ neb a taabã La bõnyɩgdɩ wã fãa rɩɩ bãmb nemdã n tɩge
Dẽ poore mam yãnda malɛɛk sẽn yi arzãn n sigda n zãad bog zulungã kʋɩlenbiiga la bãnkãseng a nugẽ
Malɛɛkã yõka dargõ wã la wagkʋdrã sẽn yaa rõatã la a Sʋtãanã n balga yʋʋm tusr yĩnga
A lobala bogzulungã pʋgẽ n page la a sog bokã noor Sʋtãanã zugẽ sẽn na yɩl ta da leb n belg soolem dãmba yɛsa hal tɩ yʋʋm tusrã pidsi Rẽ poore yaa tɩlɛ tɩ b loka n bas wakat bilf yĩnga
Mam yãnda naam gɛyã La b kõo neb nins sẽn zĩnd gɛyã zutã noor tɩ b bʋ bʋʋdo La mam yãnda neb nins b sẽn fiuus b zut a Zeezi kasetã ne Wẽnnaam goamã yĩngã sɩɩse la neb nins sẽn dag n ka wõgemd rũngã wall a bõnnaandgã taoore la b ka reeg bãndã b rĩyẽ wall b nusã zutã sɩɩse Bãmb vʋʋgame n dɩ naam ne Kiris yʋʋm tusri
La kũum a taabã ka vʋʋg ye hal tɩ yʋʋm tusrã pidsi Vʋʋgkãng yaa dẽenem vʋʋgre
Neb nins sẽn naag n paam dẽenem vʋʋgrã tara bark la sõmblem Kũum a yiib soabã ka tar b tʋʋmd ye Bãmb na n yɩɩ Wẽnnaam ne Kirisã maankʋʋdba la b na n dɩɩ naam ne Kirisã yʋʋm tusri
Yʋʋm tusrã sã n wa pidi b na n yiisa a sʋtãan a bibees roogẽ wã n basa
la a na n yiime n belg soolem nins sẽn be dũniyã kɩrems a naasã nebã Gaoog ne Magaooge sẽn na n yɩl n tigim bãmb zabr yĩnga Bãmb sõorã yaa wa kokãsengã bĩisri
Bãmb yiime n yɛdg tẽng zugu la b kẽe ninsõamyã tãbsikẽ wã la tẽnnongrẽ wã La bugum yii arzãn n sig n dɩba
B loba bɛlgdã soab ning sẽn dag n belgd nebã bugum mogr sẽn dɩt kidbr pʋga zĩig ning rũngã ne belgr norɛɛsã sẽn be wã Bãmb na n namsa wĩndg ne yʋngo zamaan woo zamaaneYaoolem bʋkaoore
Dẽ poore mam yãnda gekãseng sẽn yaa pɛɛlga ne ned ning sẽn zaoa geerã zugã La dũniyã ne saasẽ zoee bãmb taoor n looge la zĩig ka leb n be bãmb yĩng ye
La mam yãnda neb nins sẽn ki wã ninkãsemse nintalse tɩ b yas geerã taoore La b lagsa sɛba la b laka sebr a to sẽn yaa vɩɩm sebre B bʋʋ sẽn kibã bʋʋdo n zems ne bũmb nins sẽn gʋls sɛbã pʋsã n zems ned fãa tʋʋmd sẽn yɩ a soaba
Kokãsengã lebsa kũum nins sẽn da be be wã tɩ kũumã ne kɩɩmkulg lebs kũum nins sẽn da be be wã la b bʋʋ bãmb ned kam fãa bʋʋd wa sẽn zems a tʋʋmã
B loba kũumã ne kɩɩmkulg bugum kokãsengã pʋga Bugum kokãsengã yaa kũum a yiib soaba
B loba ned ning fãa b sẽn ka yã a yʋʋr tɩ gʋls vɩɩm sebrã pʋgẽ wã bugum kokãsengã pʋga
Mam yãnda yĩngr paalga la dũni paalga bala dẽenem yĩngrã ne dẽenem tẽngã loogame la kokãsengã ka leb n be yɛs ye
La mam yãnda tẽnsõngã Zeruzalɛm paalgã sẽn yi Wẽnnaam nengẽ n sigda la a wẽnda wa pag sẽn nags a meng a sɩd yĩnga
Mam wʋma koekãseng sẽn yi geerẽ wã n yeele Ad Wẽnnaam yirã bee ninsaalb sʋka Wẽnnaam na n zĩnda ne nebã Bãmb na n yɩɩ Wẽnnaam nebã la Wẽnnaam mengã na n paa ne bãmba
Wẽnnaam na n yẽesa nintãm fãa sẽn be b ninẽ wã Kũum kõn leb n zĩnd ye la sũsãang wall yãbre wall toog kõn leb n zĩnd ye Bala dẽenem bũmbã fãa loogame
Ned ning sẽn zao geerã yeelame yaa Ade mam maanda bũmbã fãa paalse La b yeel yaa Gʋlse bala gomkãensã yaa vẽenega la b yaa sɩda
Bãmb yeela maam yaa Maaname Maam la Alfa la Omega Sɩngre la Sɛɛbo Mam na n kõo ned ning koyũud sẽn tarã vɩɩm kobundmã zaalem
Ned ning sẽn na n tõogã pʋɩɩr na n yɩɩ a woto Mam na n yɩɩ yẽnda Wẽnnaam la yẽnda na n yɩɩ mam biiga
La sã n yaa ne rabɛɛmbã la katẽeb rãmbã la tʋʋmdẽgd maandbã la ninkʋʋdbã la ninyoaadbã la tɩmaandbã la wẽnnaands pʋʋsdbã la zĩrẽbenebã fãa bãmb pʋɩɩr na n yɩɩ tɩ kẽ bugum mogrẽ wã zĩig ning kidbr sẽn dɩtã Rẽ yaa kũum a yiib soabã
Dẽ poore malegs a yopoe wã sẽn da zãad laas a yopoe sẽn pid ne yaoolem tood a yopoe wã ned a yembr waa n goma ne maam n yeel yaa Wa tɩ m na n wilgfla pʋgpaalã pebilã pagã
Malɛɛkã rɩka maam m yamẽ n kẽng tãnkãseng sẽn yaa luglug zuguLa a wilga maam tẽnsõngã sẽn yaa Zeruzalɛmã sẽn yi yĩngri Wẽnnaam nengẽ n sigdã
Tẽngã dag n tara Wẽnnaam zĩirã Yẽnda rasãndã rag n wẽnda wa kugr sẽn be yõod wʋsg neerlem wa kugr b sẽn boond tɩ zaspea n tond wa vɛɛre
A rag n tara lalkãseng sẽn yaa zãondgo A rag n tara zagnoy piig la a yiibu tɩ malegs piig la a yiib be zagnoeyẽ wã Yʋy n da gʋls b zutu Yaa Israyɛll buud piig la a yiibã yʋya
Zagnoy a tãab n be yaanga ta tãab be rɩtgo ta tãab be goabga ta tãab be nintaoore
Tẽngã lalg mee yẽbgr piig la a yiib zugu la b gʋlsa pebilã tẽntʋmdb piig la a yiibã yʋy yẽbgkãens zutu
Malɛɛk ning sẽn dag n goma ne maamã dag n tara makdg sẽn yaa sãnem dasaare n na n mag tẽngã ne a zagnoyã la a lalgã
Tẽngã ra yaa maoko ta woglmã ne a yalmã zem taaba Malɛɛkã maga tẽngã ne sãnem dasaarã Yaa kɩlo tus a yi A woglmã ne a yalmã la a zãntlemã rag n zema taaba
Yẽnda maka lalgã A yaa kãntɩɩs koabg la pisnaas la a naase ninsaal kãntɩɩga sẽn yaa a yembr ne malɛɛkã kãntɩɩga
Lalgã mee ne kugr sẽn boond tɩ zaspe la tẽngã yaa sãnem halaal sẽn wẽnd wa vɛɛr halaale
Tẽngã lalgã yẽbgrã rag n nagsa ne kug buud fãa sẽn be yõodo Pipi yẽbgrã yɩɩ ne zaspe la yiibẽ soabã yɩɩ ne kugr sẽn boond tɩ safɩɩre la tãabẽ soabã yɩɩ ne kugr sẽn boond tɩ kalsedoan la naasẽ soabã yɩɩ ne kugr sẽn boond tɩ emeroode
la a nu soabã yɩɩ ne kugr sẽn boond tɩ sadonigsi la a yoob soabã yɩɩ ne kugr sẽn boond tɩ sardoan la a yopoe soabã yɩɩ ne kugr sẽn boond tɩ kirzoliti la a nii soabã yɩɩ ne kugr sẽn boond tɩ berilli la a wɛ soabã yɩɩ ne kugr sẽn boond tɩ topaaze la piig soabã yɩɩ ne kugr sẽn boond tɩ kirzopraaze la piig la a yembr soabã yɩɩ ne kugr sẽn boond tɩ Iyasẽnte la piig la a yiib soabã yɩɩ ne kugr sẽn boond tɩ ametisti
Zagnoyã piig la a yiibã yɩɩ ne kugr b sẽn boond tɩ pɛrle Zagnoor fãa yaa kugyende Tẽngã soay yaa sãnem halaale n tond wa vɛɛre
Mam ka yã wẽnddoog tẽngã pʋg ye Bala Zusoab a Wẽnnaam SẽnTõeFãa wã la pebilã me yaa tẽngã wẽnd doogo
Tẽngã ka baood tɩ wĩntoog bɩ kiuug yãg beenẽ ye Bala Wẽnnaam ziirã kõtala vẽenem la pebilã yaa a fɩtla
Soolem dãmbã na n kẽna bãmb vẽenemẽ wã la dũni rĩmdãmbã na n waa ne b zĩirã beenẽ
Tẽngã zagnoy kõn pag wĩndg ye yʋng ka na n zĩnd beenẽ ye
B na n talla soolem dãmbã ziirã la b waoogrã n wa beenẽ
Bũmb sẽn yaa rẽgdo wall ned ning sẽn maan wẽnga wall a yagd zĩrẽ kõn kẽ be ye Yaa neb nins yʋy sẽn gʋls pebilã vɩɩm sebrẽ wã bal n na n kẽ
Malɛɛkã wilga maam vɩɩm koomã kʋɩlga kʋɩlg sẽn pɩnd wa vɛɛre la a yita Wẽnnaam ne pebilã geerẽ wã
Vɩɩm tɩɩgã bee tẽngã sʋka la kʋɩlgã kɩrems a yiibẽ wã A womda naoor piig la a yiibu a womda a biisã kiuug fãa Tɩɩgã vãad tar n maagda soolem toaytoayã neb bãase
Wẽnnaam sẽn kãab bũmb wẽng kõn leb n zĩnd be ye Wẽnnaam ne pebilã geer na n zĩnda tẽngã pʋga Bãmb tʋmtʋmdbã na n waooga bãmba
b na n yãnda Wẽnnaam nenga la Wẽnnaam yʋʋrã na n zĩnda bãmb dĩyẽ wã
Yʋng kõn leb n zĩnd ye la nebã kõn dat fɩtl vẽenem wall wĩntoog vẽenem ye Bala Zusoab a Wẽnnaam n na n yɩ bãmb vẽenem La bãmb na n dɩɩ naam zamaan woo zamaanaA Zeezi waoong kolgame
Malɛɛkã yeela maam yaa Sãmbg ka be gomkãens pʋgẽ ye la b yaa sɩda Zusoabã sẽn yaa norɛɛsdbã sɩɩs Wẽnnaamã tʋma b malɛɛk ta wilg bãmb tʋmtʋmdbã bũmb nins sẽn tog n zĩnd bilf sã n paase
La a Zeezi yeelame Gese bilf sã n paas bala mam na n waame Bark bee ned ning sẽn sakd sebkãngã bãngr goamã zugu
Yaa maam a Zã n wʋm bõnkãense la m yãndba La mam sẽn wʋm bõnkãens la m yãndbã mam wõgemda malɛɛk ning sẽn da wilgd maam bõnkãensã taoor n na n waooga
La a yeela maam yaa Ra saag n maan a woto ye Mam yaa fo tʋmdntaaga la Wẽnnaam norɛɛsdbã sẽn yaa fo babiisã tʋmdntaaga la neb nins sẽn sakd sebkãngã goamã tʋmdntaaga Waoog Wẽnnaam
Dẽ poore malɛɛkã yeela maam yaa Da solg sebkãngã pĩndnbãngr goamã ye Bala b pidsgã wakat kolgame
Bɩ ned ning sẽn yaa katɩrlem soab kell n paas a katɩrlmã tɩ ned ning sẽn yaa tʋʋmdẽgd soab kell n dẽgem a meng n paase tɩ ned ning sẽn yaa tɩrg kell n maan tɩrlem n paase tɩ ned ning sẽn yaa yolgemd kell n yɩ yolgemd n paase
A Zeezi yeelame Gese bilf bal sã n paase mam na n waame la mam zãada keoor n watẽ n na n keo ned kam fãa wa sẽn zems a tʋʋmde
Maam la Alfa la Omega dẽenem la yaoolem Sɩngre la Sɛɛbo
Bark bee neb nins sẽn pegsdb futu sẽn na n yɩl la b paam noor tɩ rɩ vɩɩm tɩɩgã biisi la b tũ tẽngã noy n kẽ tẽngã pʋgẽ wã zutu
Ninsaanbaasã tɩrɩtbã ninyoaadbã ninkʋʋdbã wẽndnaands pʋʋsdbã la ned ning fãa sẽn nong zĩrẽ la sẽn yagd zĩrẽ paada yɩnga n ka kẽ tẽngã pʋg ye
Maam a Zeezi n tʋm m malɛɛk ta wa n kɩs yãmb bõnkãens kaset wẽnddotã pʋse Mam yaa a Davɩɩd tɩtobeng la a yagenga la yibeoog ãdyãgdga
Sɩɩgsõng ne pʋgpaalã yetame yaa Wayyã Bɩ ned ning sẽn wʋmda yeel tɩ Wayyã Bɩ koyũud sẽn tara soab wa la sẽn data bɩ a reeg vɩɩm koom zaalem
Mam yeta ned ning fãa sẽn wʋmd sebkãngã bãngr goamã tɩ ned sã n paas bũmb be Wẽnnaam na n paasa tood nins b sẽn bils sebkãngã pʋgẽ wã yẽnda sɩbgrã zugu
La ned sã n boog bãngr gomkãensã sebrã goamã Wẽnnaam na n deega pʋɩɩr ning yẽnda sẽn da na n paam ne vɩɩm tɩɩgã la tẽnsõngã b sẽn bilg sebkãngã pʋgẽ wã n basa
Ned ning sẽn kɩta bõnkãensã kasetã yetame yaa Nyẽe sã n yɩ bilf bala mam na n waameÃmina Zusoab a Zeezi wayyã
Bɩ Zusoab a Zeezi barkã zĩnd ne yãmb fãa
